༄༅། །ཀུན་མཁྱེན་ངག་གི་དབང་པོའི་རང་རྣམ།

༄༅། །ཀུན་མཁྱེན་ངག་གི་དབང་པོའི་རང་རྣམ།

རིན་པོ་ཆེའི་ཡབ་ཡུམ་འཁོར་བཅས། 

རྒྱུད་སྡེ་བཤད་གྲྭའི་མཁན་སྤྲུལ་བླ་སློབ་ལྷན་རྒྱས། 

སྨྱོན་ཤུལ་ལྗོན་པ་ལུང་།

དད་ལྡན་ཚོས་ྋགོང་མའི་སྒྲུབ་ཕུག་ལ་གནས་མཇལ་ཞུ་བ། 

རྒྱལ་པོ་ཉི་མ་རྣམ་པར་གནོན།

ཆོས་རྒྱལ་བསྟན་པ་ཚེ་རིང་།

ཀུན་མཁྱེན་ཀློང་ཆེན་རབ་འབྱམས་པ།

ཀུན་མཁྱེན་བསོད་ནམས་སེང་གེ 

དབུ་འོད་ཡེ་ཤེས་འབུམ་པ།

མངའ་བདག་ཉང་ཉི་མ་འོད་ཟེར་

པདྨ་ལས་འབྲེལ་རྩལ།

གཏེར་སྟོན་ཀརྨ་གླིང་པ།

དགེ་སླངོ་རིན་ཆེན་བློ་གྲོས།

ལྕེ་བཙུན་སེང་གེ་དབང་ཕྱུག

རྡོ་རྗེ་གཟི་བརྗིད་རྩལ།

དཀར ཆག
འགོ་བརྗོད།་(1)
མཆོད་པར་བརྗོད་ཅིང་བརྩམ་པར་དམ་བཅའ་བ།་(3)
དང་པོ། སྐྱེས་ནས་བྱིས་བློ་ནར་མ་སོན་པའི་བར་གྱི་སྐོར།་(5)
གཉིས་པ། དགེ་བའི་བཤེས་གཉེན་བསྟེན་ཅིང་མདོ་སྔགས་ཀྱི་གཞུང་ལུགས་རིས་
སུ་མ་ཆད་པར་ཐོས་བསམ་སྒོམ་གསུམ་མཛད་ཚུལ་སྐོར། ་(16)
གསུམ་པ། གཞན་དོན་ཇི་ལྟར་བསྐྱང་བའི་རྣམ་བཞག་
མདོ་ཙམ་བརྗོད་པ།་(33)
མཇུག་བསྡུ་བ།་(191
ཞར་བྱུང་།
ཀུན་མཁྱེན་བླ་མ་ངག་གི་དབང་པོའི་རྣམ་ཐར་འཐོར་བུ་བསྡུས་པ་དད་པའི་
གསོས་སྨན། ་(133)
ཀུན་མཁྱེན་བླ་མའི་ཡང་སྤྲུལ་རིན་པོ་ཆེའི་རྟོགས་བརྗོད་དོན་བསྡུས་བྱིན་རླབས་
འགུག་པའི་ལྕགས་ཀྱུ། ་(222)
སྐྱེས་རབས་ཉེར་ལྔའི་རྣམ་བསྡུས།་(250)

འགོ་བརྗོད།
འགོ་བརྗོད་དང་པོ།
ལོ་གཉིས་ཀྱི་སྔོན་ནས་མཁན་ཨ་བསོད་བསྟན་པ་གཙོས་མཛད་
པའི་བླ་གྲྭ་ཡོངས་དང་། རྒྱ་བླ་མ་ཀུན་ཀྱིས་མཁན་ངག་དགའི་རྣམ་
ཐར་དེ་རྒྱ་ཡིག་ལ་ཕབ་དགོས་པའི་རེ་བ་རྒྱ་ཆེ་མཛད་ཡོད་པ་དེ་
དོན་རྒྱ་མཚོ་བླ་མ་ཁྱེད་ཀྱིས་ད་ལོ་རྒྱ་ཡིག་ལ་ཕབ་ཐུབ་ད་པ་
བཀའ་དྲིན་ཤིན་ཏུ་ཆེ་ལགས་ཞུ། ཁྱེད་ཀྱིས་རྒྱ་བོད་ས་ཕྱོགས་རྣམས་
ལ་བཀྲམ་ཆོག་ལགས། ཁྱེད་དང་རྒྱ་སློབ་མ་རྣམས་ཀྱིས་སྦྱིན་བདག་
མཛད་ནས་འགོ་ཚེམ་ལས་རྒྱུ་བཅས་མཛད་པ་ལ་བཀའ་དྲིན་ཤིན་ཏུ་
ཆེ་ལགས་ཞུ་ཞུ།
དང་ས་རྗེས་འཇུག བན་རྒན་སངས་རྒྱས་ཚེ་རིང་ནས།
ལྷ་རྟ་རྟ་ན༢ལུས་དག ༢་༢ལོའི་ཟླ་བ༣པའི་ཚེས༡ལ།

འགོ་བརྗོད།
པཎ་ཆེན་བི་མའི་དངོས་སྤྲུལ་ཀློང་ཆེན་རྗེ༎
ུད་སླར་ཡང་བསྟན་འགྲོའི་མགོན་དུ་ལེགས་བྱོན་པའི། །
མཁས་གྲུབ་བྱེ་བའི་གཙུག་ན་མངོན་མཐོ་བ། ། "
ངག་གི་དབང་པོ་བདག་སྙིང་ཁབ་ཏུ་རོལ། །
གང་གི་གསང་གསུམ་ངོ་མཚར་བྱེ་བ་འབུམ། །
སྙན་འཇེབས་ངག་གི་རྣམ་པར་ཡོངས་ཤར་ཏེ༎ཆ ེ
གང་གིས་མཐོང་དང་ཐོས་པ་ཙམ་གྱིས་ཀྱང་།
ཐར་པའི་ས་བོན་ཐེབས་ལ་སུ་མི་དད༎
འདི་ན་ངག་གི་དབང་པོའི་རང་རྣམ་དེ། ། 
ཕྱི་རབས་རྗེས་འཇུག་ཀུན་གྱི་ཉམས་ལེན་དུ།།
མ་ཧཱ་ཙི་ནའི་སྐད་དུ་བསྒྱུར་བ་ལ། །
བདག་གིས་ཡི་རང་མེ་ཏོག་འཐོར་ལ་སྤྲོ༎ 
 དེ་ལ་གང་གླེང་བར་བྱ་བ་ནི། ཀུན་ཏུ་བཟང་པོའི་དགོངས་པའི་
གསང་མཛོད། འོད་གསལ་རྡོ་རྗེ་སྙིང་པོའི་བསྟན་པ། ཚེ་གཅིག་

མངོན་སངས་རྒྱས་པའི་གདམ་ཟབ། བརྒྱུད་གསུམ་རིག་འཛིན་བླ་
མའི་ཞལ་ལུང་། མན་ངག་རྫོགས་པ་ཆེན་པོའི་རིང་ལུགས་དེ། རྒྱ་ཆེ་
བ་པཎྜི་ཏའི་བཀའ་སྲོལ་ལྟར་མཛོད་ཆེན་བདུན་དུ་རྒྱུད་བཤད་ལུང་
རིགས་ཀྱི་སྒོ་ནས་རྒྱས་པར་བཀྲལ། ཟབ་པ་ཀུ་སཱ་ལིའི་དགོངས་
ཉམས་ལྟར་སྙིང་ཐིག་ཡ་བཞིར་མན་ངག་དམར་ཁྲིད་ཀྱི་སྒོ་ནས་
གནད་དུ་དྲིལ་ཏེ། མཆོག་དམན་བར་མའི་གདུལ་བྱ་མཐའ་དག་ལ་
སྟོན་པར་མཛད་ནས་འཇའ་ལུས་འཕོ་བ་ཆེན་པོར་འདྲེན་པར་
མཛད་པ། ཀུན་མཁྱེན་ཆེན་པོ་ཀློང་ཆེན་རབ་འབྱམས་པ་དྲི་མེད་
འོད་ཟེར་གང་ཉིད་སླར་ཡང་གསུམ་ལྡན་རྡོ་རྗེ་འཛིན་པ་ངུར་སྨྲིག་
གར་གྱི་རྣམ་རོལ་དུ་སྒྱུར་བ། མཁན་ཆེན་ངག་གི་དབང་པོ་མཆོག་སྐུ་
བྱིས་པའི་དུས་ནས་སྐབས་ཀྱི་མཛད་པ་མ་བསྡུས་བར་གྱི་སྐུ་ཚེ་ཧྲིལ་
པོར་རང་དོན་དུ་ཐོས་བསམ་སྒོམ་གསུམ་དང་། གཞན་དོན་དུ་
འཆད་རྩོད་རྩོམ་གསུམ་གྱི་སྒོ་ནས་བསྟན་འགྲོའི་དོན་འབའ་ཞིག་
མཛད་པའི་སྐྱེས་བུ་དམ་པའི་རྣམ་པར་ཐར་བ། རྗོད་བྱེད་སྙན་ངག་
གི་ཚིག་གིས་མ་བསྒྲིབས། བརྗོད་བྱ་སྒྲོ་སྐུར་གྱི་སྐྱོན་གྱིས་མ་བསླད།
མཐོང་བས་ཡིད་དབང་མེད་དུ་འཕྲོག་ཅིང༌། ཐོས་པས་སེམས་རང་
ཤུགས་ཀྱིས་འདུལ་བ། དྲན་པས་རྒྱུད་དེ་ཉིད་དུ་གྲོལ་བར་བྱེད་པ་
སོགས་ཡོན་ཏན་དཔག་ཏུ་མེད་པའི་བདག་ཉིད་ཅན་འདི། དམ་པ་

གང་གི་ཐུགས་སྲས་རྫོགས་པ་ཆེན་པོའི་རྣལ་འབྱོར་བ་མཁན་རིན་པོ་
ཆེ་མུན་སེལ་མཆོག་གི་དངོས་སློབ། རྒྱ་བོད་རིག་གནས་ཀྱི་གཞུང་ལ་
སྤྱན་རས་ཡངས་ཤིང་། མདོ་སྔགས་ཟབ་རྒྱས་ཀྱི་ཆོས་ལ་གསན་རྒྱ་ཆེ་
བ། ཉམས་ལེན་སྒོམ་སྒྲུབ་ཀྱི་བྱ་བར་གཅིག་ཏུ་འགྲུས་པ། འཆད་ཉན་
འགྱུར་གསུམ་གྱིས་བསྟན་ལ་བྱ་བ་བྱེད་པ། སྐད་གཉིས་སྒྱུར་ཞུས་
ཀྱིས་ལས་ཅན་ཆོས་ལ་འགོད་པ། ལོ་ཙཱ་བ་རྒྱ་མཚོ་བླ་མ་ཞེས་སུ་
འབོད་པ་གང་དེས། སྒྱུར་བྱེད་ཀྱི་ཚིག་སྙན་ལ་གོ་བདེ་བ། བསྒྱུར་
བྱའི་དོན་ཆད་ལུས་དང་ནོར་འཁྲུལ་མེད་པར། — བོད་ཡིག་ནས་རྒྱ་
ཡིག་ཏུ་ཕབ་བསྒྱུར་ཞུས་ཏེ། རྒྱ་ཆེའི་ཀློག་པ་པོ་རྣམས་ལ་དགྱེས་པའི་
མཆོད་སྤྲིན་དུ་ཕུལ་བར། བདག་ཡིད་གུས་སྤྲོའི་སྙིམ་པར་ཡི་རང་
བསྔགས་པའི་མེ་ཏོག་གིས་བཀང་སྟེ་ཤིས་བརྗོད་སོར་མོའི་དུ་
འགོད་ཀྱིས་མཆོད་པའི་རྟེན་མཚོན་དུ་ཕུལ་བ་ལགས་སོ། །
ཕྲན་འབྲོག་རྒན་ཐུབ་བསྟན་ཉི་མས།
སྤྱི་ལོ༢༠༠༢ ཟླ༧ཚེས༢ ༧ལ།

འགོ་བརྗོད།
འགོ་བརྗོད་གསུམ་པ།
༄༅། ཨོཾ་སྭཱ་སྟི། རྣམ་ཐར་པུསྟི་ཀ་འདིའི་འགོ་བརྗོད་ལོ་རྒྱུས་
ཅུང་ཟད་ཅིག་ཞུ་ན། དེ་ལ་འཕགས་ཡུལ་པཎ་ཆེན་ལྔ་བརྒྱའི་གཙུག་
རྒྱན་བི་མ་མི་ཏྲ་དང་། གངས་ཅན་མཁས་པའི་ཁྱུ་མཆོག་ཀུན་མཁྱེན་
ཀློང་ཆེན་རབ་འབྱམས་སོགས་ཀྱི་རྣམ་འཕྲུལ་ཡོངས་ཀྱི་དགེ་བའི་
བཤེས་གཉེན་ཆེན་པོ་ཀཿཐོག་མཁན་ཆེན་ངག་དབང་དཔལ་བཟང་
ངམ། ཡི་དམ་ལྷས་མཚན་གསོལ་བ་འོད་གསལ་རིན་ཆེན་སྙིང་པོ་
པདྨ་ལས་འབྲེལ་རྩལ་ཞེས་མཚན་ཉི་ཟླ་ལྟར་གྲགས་ཤིང་རྩོད་པ་དང་
བྲལ་བའི་མཁས་གྲུབ་ཀྱི་འཁོར་ལོས་སྒྱུར་བ་དེ་ཉིད་བོད་རབ་ལོ་
༨༥༢སྤྱི་ལོ(༡༨༧༨)ས་མོ་ཡོས་ཀྱི་ལོ་ལ་མདོ་ཁམས་ཆུ་བཞི་སྒང་
དྲུག་གི་ཡ་གྱལ་འབྲི་ཟླ་ཟལ་མོ་སྒང་གི་ཆར་གཏོགས་ཝ་ཤུལ་ཁྲོམ་
ཁོག་ཏུ་རྩྭ་ཐང་འབྲོག་པ་ཕྱུག་པོའི་རིགས་གཙང་མར་ངོ་མཚར་བའི་
ལྟས་དང་བཅས་སྐུ་འཁྲུངས། བྱིས་པའི་དུས་ནས་ཕལ་པའི་སྤྱོད་
ཡུལ་ལས་རབ་ཏུ་འདས་པའི་རྫུ་འཕྲུལ་དང་མངོན་ཤེས་ཐོགས་མེད་
མངའ་བས་ཕྱི་ནང་ཀུན་གྱིས་གུས་བཀུར་ཞུས། གཞོན་ནུ་ཉིད་ནས་

ངེས་འབྱུང་སྐྱོ་ཤས་དྲག་པོ་ཐུགས་ལ་འཁྲུངས་ནས་བསྟན་པའི་སྒོར་
ཞུགས་ཏེ་མཚན་ལྡན་དགེ་བའི་བཤེས་གཉེན་མང་པོ་ཚུལ་བཞིན་
བསྟེན་ནས་མདོ་སྔགས་རིག་གནས་དང་བཅས་པ་ལ་གསན་བསམ་
གྱི་སྒྲོ་འདོགས་དཔྱིས་ཕྱིན་པར་བཅད། མཁན་ཆེན་ཞི་འཚོའི་སྡོམ་
རྒྱུན་ལས་རབ་བྱུང་དང་བསྙེན་རྫོགས་བཞེས་ནས་འདུལ་ཁྲིམས་ལ་
ཉེས་ལྟུང་གི་དྲི་མས་མ་གོས་པར་ཚུལ་ཁྲིམས་ཀྱི་དྲི་བསུང་དངར་པོ་
རྟག་ཏུ་འཐུལ། རང་དོན་ཞི་བདེ་དོན་གཉེར་ལས་ལྡོག་སྟེ། གཞན་
ཕན་བྱང་ཆུབ་ཀྱི་སེམས་ལ་ཐུགས་འབྱོངས་ནས་དངོས་དང་བརྒྱུད་
ནས་བསྡུ་བ་རྣམ་བཞི་དང་ཕྱིན་དྲུག་གིས་བསྡུས་པའི་རྒྱལ་སྲས་ཀྱི་
སྤྱོད་པ་རྒྱ་མཚོ་ལྟ་བུས་འགྲོ་དོན་ལ་སྐྱོ་ངལ་མེད་པར་མཛད་དེ་
འབྲེལ་ཚད་དོན་ལྡན་གྱི་སེམས་དཔའ་ཆེན་པོར་བཞུགས། ཁྱད་པར་
དུ་དབེན་པའི་རི་ཁྲོད་རྣམས་སུ་བརྩོན་འགྲུས་གཡེལ་བ་མེད་པར་
བསྒོམ་སྒྲུབ་ལ་རྩེ་གཅིག་ཏུ་གཞོལ་བས་སྐུ་ཚེ་དེ་ཉིད་ལ་བླ་མ་དང་
ལྷག་པའི་ལྷ་མང་པོས་ཞལ་གཟིགས། འོད་གསལ་རྫོགས་པ་ཆེན་
པོའི་རིམ་གཉིས་ཀྱི་ལམ་མཐར་ཕྱིན་པའི་གདེང་ཚད་ཡང་དག་པ་
རྙེད། དེ་ནས་སྔ་འགྱུར་བསྟན་པའི་ཆུ་མགོ་ཤར་རྒྱལ་བ་ཀཿཐོག་རྡོ་
རྗེ་གདན་གྱི་ཆོས་གྲྭ་ཆེན་པོའི་མཁན་པོ་ལོ་བཅུ་གསུམ་ཙམ་ལ་
མཛད་རིང༌། སྡེ་སྣོད་རྒྱུད་སྡེ་རབ་འབྱམས་ལ་འཆད་རྩོད་རྩོམ་

གསུམ་གྱིས་འདའ་བར་མཛད་པས་སྔ་འགྱུར་བསྟན་པའི་མེ་རོ་
གཞིར་བཞེངས་སུ་བསླངས། ཚུལ་དེ་དག་གིས་རིས་སུ་མ་ཆད་པའི་
མཁས་གྲུབ་སྐྱེས་ཆེན་ཀུན་གྱིས་རྒྱལ་བའི་བསྟན་ལ་སྟོན་པ་གཉིས་པ་
ལྟ་བུར་བསྔགས་པའི་མེ་ཏོག་མགྲིན་གཅིག་ཏུ་འཐོར། སྐལ་ལྡན་གྱི་
དངོས་སློབ་བགྲང་བ་ལས་འདས་ཤིང་ཕལ་ཆེར་བ་བསྟན་འགྲོའི་
དོན་རླབས་པོ་ཆེ་འགྲུབ་པའང་ད་ལྟའི་བར་མང་དུ་བཞུགས། རྗེ་
འདི་ལ་དགོངས་གཏེར་དག་སྣང་གི་ཆོས་སྐོར་དང་མན་ངག་སྙན་
བརྒྱུད། རྒྱ་བོད་ཀྱི་གཞུང་ལ་འགྲེལ་ཊཱིཀ་བརྩམས་པ་བཅས་གསུང་
ཆོས་པུསྟ་ཀ་བཅུ་ཕྲག་གཅིག་ཙམ་བཞུགས། ས་ལམ་མཐོན་པོའི་
གྲུབ་མཐའ་སྙེགས། ཟག་མེད་ཀྱི་སྤྱན་དང་མངོན་ཤེས་མཁྱེན་པ་
ཐོགས་རྡུགས་མེད་པ་མངའ་བས། སྔ་མོ་ནས་སྐུ་ཚེའི་ཚད་དྲུག་ཅུ་རྩ་
གསུམ་ནས་ཞིང་བརྗེ་ངེས་ཡིན་ཞེས་དང༌། ཡང་སྲིད་ཀོང་ཡུལ་བདེ་
སྐྱིད་ཁང་གསར་དུ་སྐྱེ་བའི་མྱུ་གུ་བཟུང་ཞེས་འཇིགས་མེད་སེང་གེའི་
ང་རོ་གསང་མཐོར་བསྒྲགས་ཤིང་ཞལ་གྱིས་བཞེས་པའི་བསླུ་མེད་རྡོ་
རྗེའི་གསུང་གི་བདེན་དོན་མངོན་སུམ་ཚད་གྲུབ་ཏུ་གྱུར། མདོར་ན་
མཁས་བཙུན་བཟང་གསུམ། མཁྱེན་བརྩེ་ནུས་མཐུ་གང་ལ་ཡང་ཁ་
བའི་ལྗོངས་ཙམ་ན་འགྲན་པའི་ཟླ་དང་བྲལ་བར་བྱོན་པ་ནི་རབ་
བཏགས་དང་ཟོལ་བསྟོད་ཙམ་མ་ཡིན་པར་དོན་ལ་གནས་པའི་ཚུལ་

རྗེ་བླ་མ་རང་གི་རྣམ་ཐར་རང་གིས་མཛད་པ་བྱིན་རླབས་ཀྱི་གཟི་
བྱིན་མ་ཉམས་ཤིང་། མ་དང་མཁའ་འགྲོའི་ཁ་རླངས་ཐུ་ལེ་བ་འདི་
ཉིད་མཇལ་བ་རྟོགས་པར་འགྱུར་བས་འདིར་མང་དུ་སྨྲ་བའི་སྤྲོས་པ་
སྐྱུངས་སོ། །འདིའི་དཔེ་རྒྱུན་ཕྱོགས་ཀུན་ཏུ་དར་ཁྱབ་ཆེ་བར་བརྟེན་
མ་དག་པ་དང་ནོར་བ་རྒྱུན་འབྱམས་སུ་སོང་བའང་མང་སྟེ། འདི་ནི་
རྗེ་བླ་མ་རང་གི་ཕྱག་དཔེ་ལས་ཞལ་བཤུས་གནང་བའི་བུ་དཔེ་ཞིག་
དང་། སྨར་ཁམས་རྒྱལ་སྲས་དགོན་གྱི་པར་མ་དབུས་འགྱུར་ལྷ་ལྡན་
པར་མ་བཅས་དཔེ་ཁུངས་ལྡན་གསུམ་ལ་ཞིབ་པར་གཏུགས་ནས་
དག་པར་བགྱིས་ཡོད་པས། སླན་ཆད་དོན་དུ་གཉེར་བ་བྱུང་ན་ཐེ་
ཚོམ་གྱི་དྲ་བར་འཛུལ་དགོས་པ་མེད་པས་མཁྱེན་མཛོད། ཅེས་སུམ་
ལྡན་ངུར་སྨྲིག་གར་གྱིས་རོལ་བ་ཆོས་རྗེ་རྡོ་རྗེ་འཆང་ངག་དབང་
དཔལ་བཟང་པོའི་ཞབས་ཀྱི་པདྨོ་ལ་ཐུག་པའི་སློབ་འབངས་ཐ་ཤལ་
བ་བྱ་བྲལ་མིང་གིས་སྤུད་པའི་སངས་རྒྱས་རྡོ་རྗེས་རབ་བྱུང་བཅུ་
དྲུག་པའི་ས་སྤྲེལ་ལོ་རྒྱལ་ཟླ་བའི་ཚེས་༡༨ལ་འཕགས་ཡུལ་བྱང་
ཕྱོགས་བྷང་ག་ལའི་མངའ་ཁོངས་རྡོ་རྗེ་གླིང་གི་རི་བོའི་མགུལ་དུ་
ཆགས་པའི་སྒྲུབ་སྡེ་ཀུན་གྲོལ་འོད་གསལ་རྩེའི་རང་ཤག་ཏུ་བྲིས་པ་
འགྲོ་དོན་ནམ་མཁའ་དང་མཉམ་པའི་རྒྱུར་གྱུར་ཅིག། །།

༄༅། །འོད་གསལ་རིན་ཆེན་སྙིང་པོ་པདྨ་ལས་
འབྲེལ་རྩལ་གྱི་རྟོགས་བརྗོད་ངོ་མཚར་སྒྱུ་
མའི་རོལ་གར་ཞེས་བྱ་བ་བཞུགས་སོ།

མཆོད་པར་བརྗོད་ཅིང་བརྩམ་
པར་དམ་བཅའ་བ།
༄༅། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། །གང་གི་རང་བཞིན་རྟེན་ཅིང་འབྲེལ་འབྱུང་ཆོས། །ཐུགས་སུ་ཆུད་ནས་འགྲོ་
ལ་འདོམས་མཛད་ཅིང་། །མ་རིག་སྲིད་མཚོ་ལས་སྒྲོལ་ཐར་ལམ་འགོད། །སྟོན་པ་
ཐུགས་རྗེ་ཅན་ལ་ཕྱག་འཚལ་ལོ། །སྣ་ཚོགས་ཐེག་པའི་རིམ་པ་བསམ་ཡས་ལས།
།ཟབ་དང་རྒྱ་ཆེའི་བཀའ་བསྡུ་རྒྱལ་བའི་སྲས། །མཁྱེན་རབ་བདག་པོ་རྒྱལ་ཚབ་
མ་ཕམ་པ། །ཤིང་རྟ་གཉིས་དང་བརྒྱུད་པའི་བླ་མར་འདུད། །ཐུགས་ཉིད་ཡེ་ཤེས་
རྣམ་པར་དག་པ་ལས། །རང་བཞིན་འཛད་པ་མེད་པའི་ཐུགས་རྗེ་འཕྲོ། །རང་
ཤེས་རིག་པ་ཆོས་ཉིད་ཀུན་ཏུ་བཟང་། །སྟོན་པ་རྡོ་རྗེ་འཆང་ལ་ཕྱག་འཚལ་ལོ། །
དེ་ཉིད་ངང་ལས་རིགས་ལྔ་གཙོ་དང་འཁོར། །གྲངས་མེད་བསམ་འདས་ཉིད་ཀྱི་
ལོངས་སྤྱོད་དུ། །རང་བཞིན་རྫོགས་པ་ཆེན་པོར་འོད་འབར་བ། །མཁའ་ཁྱབ་
རྒྱལ་བ་དགོངས་པའི་བརྒྱུད་པར་འདུད། །སྟོན་པའི་ཡོན་ཏན་དགུ་བཅུ་རྩ་དྲུག་
ཆོས། །གནད་ཀྱི་བརྡ་ལ་བརྟེན་ནས་མངོན་སུམ་རྟོགས། །ཟག་པ་རང་ཟད་
དབྱིངས་སུ་སྐུ་གཤེགས་པ། །བརྡ་བརྒྱུད་རིག་འཛིན་རྣམས་ལ་ཕྱག་འཚལ་ལོ། །
མཁའ་འགྲོ་མི་བཟད་འབར་བའི་སྤྲིན་འཕྲོ་ཞིང༌། །གསང་སྔགས་བརྟུལ་ཞུགས་
སྤྱོད་པའི་ཐབས་ལ་མཁས། །གདུལ་བྱའི་རྒྱུད་སྦྱོང་གངས་ཅན་འགྲོ་བ་འདུལ། །

མཚོ་སྐྱེས་རྡོ་རྗེའི་ཞབས་ལ་ཕྱག་འཚལ་ལོ། །ཀུན་ཏུ་བཟང་ནས་རྩ་བའི་བླ་མའི་
བར། །ཞལ་ནས་སྙན་བརྒྱུད་ཚིག་དོན་སྤྲོས་པ་ཆོད། །སྤྲུལ་པའི་གང་ཟག་ས་དང་
ལམ་ལ་དབང༌། །སྙན་བརྒྱུད་རིག་འཛིན་ཚོགས་ལ་ཕྱག་འཚལ་ལོ། །ཀུན་མཁྱེན་
ཡབ་སྲས་བརྒྱུད་པ་རིན་པོ་ཆེའི། །མན་ངག་གསང་བ་ཆེན་པོའི་སྙན་བརྒྱུད་ལ། །
ཚིག་ལ་ལྷག་ཆད་དོན་ལ་ནོར་འཁྲུལ་མེད།ཇི་བཞིན་རྟོགས་པའི་པདྨ་ལས་
འབྲེལ་རྩལ། །བུམ་པ་གང་བྱོས་ཆད་ལྷག་མེད་པ་ལྟར། །གསང་ཆེན་མན་ངག་
ངེས་པའི་རྟོགས་བརྗོད་འདི། །གབ་སྦས་ཚིག་བསྒྱུར་ཕྲི་བསྣན་མེད་པ་རུ། །སྐལ་
བཟང་གདུལ་བྱ་སློབ་མའི་དོན་དུ་སྤྲོ། །
དེ་ཡང་བདག་གི་རྗེས་སུ་འཇུག་ཅིང་མོས་པ་ཅན་གྱི་གང་ཟག་རྣམས་ཀྱི་
ངོར། ཡང་དག་པར་རྫོགས་པའི་སངས་རྒྱས་ནས་ད་ལྟའི་རང་གི་རྩ་བའི་བླ་
མའི་བར་རིམ་པར་བྱོན་པའི་གོང་མ་དག་གིས་རང་རང་གི་རྣམ་ཐར་འགོད་
པའི་སྲོལ་ཡོད་པ་ལྟར། འདིར་ཡང་བརྒྱུད་པ་ཁུངས་ལ་ཐུག་ཅིང་མན་ངག་ངེས་
པའི་ཁྱད་པར་གྱི་ཆེ་བ་སྟོན་པའི་ཕྱིར་ཅུང་ཟད་འགོད་ན། སྙིགས་དུས་ཀྱི་ཆོས་
སྨྲ་བའི་མིང་ཙམ་འཛིན་པ་བདག་ནི་ཐོག་མཐའ་མི་མངོན་པའི་སྲིད་པའི་གྲོང་
ཁྱེར་མཐོ་དམན་དུ་སྣང་བའི་གནས་རིས་བསམ་གྱིས་མི་ཁྱབ་པར་ལས་ཀྱི་
གཞན་དབང་གིས་ཁ་ལོ་དྲངས་ནས་དབང་མེད་དུ་འཁྱམས་པ་ཙམ་ལས་དེ་
དང་དེ་འདྲ་བའི་ས་ལམ་གྱི་མངོན་རྟོགས་ཁྱད་པར་ཅན་ལྟ་ཅི། ཚོགས་ལམ་གྱི་
སྣེ་ཟིན་པ་ཙམ་གྱི་ཡོན་ཏན་དང་མངོན་པར་རྟོགས་པའི་ཆ་ཕྲ་མོ་ཙམ་ཡང་མ་
མཆིས་པར་མ་ཟད། ཇི་སྐད་དུ། ལུགས་ཀྱི་བསྟན་བཅོས་ལས། རང་གི་ཡོན་ཏན་
བརྗོད་པ་ནི། །ལྷ་དབང་ཡིན་ཡང་བཙུན་མ་ལགས། ཞེས་གསངས་པ་ལར་རང་
གི་ཡོན་ཏན་བརྗོད་པ་སྐབས་སུ་མ་བབ་མོད། འོན་ཀྱང་རང་ལ་མོས་པའི་སྐྱེས་

བུ་དམ་པ་མང་པོས་སྔ་ཕྱིར་བསྐུལ་བ་དོན་ཡོད་པར་བྱ་བའི་ཕྱིར་རང་རྒྱུད་ལ་
སྐྱོན་གྱི་ཕུང་པོ་ས་རྡུལ་ཙམ་འཚུབས་པའི་ཁྲོད་ན་ཡོན་ཏན་གྱི་ཆ་སུ་ཝརྞའི་
ཁམས་ཡོད་པར་བཤད་པ་ཙམ་གྱི་དཔེ་ཟླར་སོང་ཡང་། གནས་ཚུལ་དྲང་པོ་སྒྲོ་
སྐྱུར་དང་བྲལ་བར་མདོ་ཙམ་སྨྲོས་པ་ལ་གསུམ། དང་པོ་སྐྱེས་ནས་བྱིས་བློ་ནར་
མ་སོན་པའི་བར་དང་། ཆོས་ཀྱི་བསམ་པ་སྐྱེ་བའི་འགོ་དགེ་བའི་བཤེས་གཉེན་
ལ་རག་ལས་པས་དམ་པ་བསྟེན་ཅིང་མདོ་སྔགས་ཀྱི་གཞུང་ལུགས་རིས་སུ་མ་
ཆད་པར་ཐོས་བསམ་ཇི་ལྟར་སྦྱང་བ་དང་། རང་ཉམས་ལ་མེད་ཀྱང་གཞན་
དོན་ལྟར་སྣང་ལ་འཇུག་པའི་ཁུར་འཛིན་ཚུལ་རྣམས་ཅུང་ཟད་འགོད་པ་ལ།
དང་པོ། སྐྱེས་ནས་བྱིས་བློ་ནར་མ་སོན་པའི་བར་གྱི་སྐོར།
དང་པོ་ནི། མཁའ་འགྲོ་སྙིང་ཐིག་ལས། གསལ་རྗེ་གངས་ཀྱི་ཤར་ཕྱོགས་སུ། །
ལྕགས་སྒྲོམ་འབར་བ་ལྟ་བུའི་སྟོད། །འབྲོང་ཕོ་ཉལ་འདྲའི་དཔྱི་སྟེང་ནས།
སོགས་ལུང་གཅིག་གིས་སྐྱེ་ཕྲེང་དུ་མ་བསྟན་པ་འདྲ་ཚོད་འོལ་སྤྱི་ཙམ་དུ་བསྒྲུབ་
ན། དེ་ཡང་མདོ་ཁམས་ཆུ་བཞི་སྒང་དྲུག་ཅེས་གྲགས་པའི་ནང་ཚན་འབྲི་ཟླ་ཟལ་
མོ་སྒང་དང་ཉེ་བའི་ཆ་གནས་ཆེན་ཉེར་ལྔའི་ཡ་གྱལ་ཀཿཐོག་ཤམ་པོ་རོང་གི་རྭ་
བའི་ཕྲིན་ལས་ཀྱི་གནས་མཆོག་སྔོན་བྱོན་འཕགས་པའི་སྐྱེས་བུ་མཁས་གྲུབ་དུ་
མས་བརྟེན་པའི་གླིང་རྨོག་པདྨ་བྲག་དཀར་གྱི་ཉེ་འདབས་སུ་སྨུག་པོ་སྡོང་གི་
རིགས་ལས་མཆེད་པ་དཀར་པོ་གླིང་གི་རྒྱུད་པ་ལ་ཆེ་བརྒྱུད། ཆུང་བརྒྱུད།
འབྲིང་བརྒྱུད་གསུམ་མཆིས་པའི་ནང་ནས་ཆུང་བརྒྱུད་ལས་ཆད་པ། ལྷལྟ་རུའི་

ཇག་པ་མི་བདུན་ལས་གླིང་ཕྲུག་ཨ་བཀྲ་ཟེར་བའི་རྒྱུད་ལས་སྨྱོ་ཤུལ་ཞེས་གྲགས་
པའི་འབྲོག་སྡེ་ཉུང་ངུ་ཞིག་གི་ནང་ཕ་རྣམ་རྒྱལ་དང་། མ་རྫ་སྟོད་འཇུ་བ་ཞེས་
པའི་སྡེ་ཚན་འབྲུ་ཆུ་ཁམས་པའི་བརྒྱུད་པདྨ་མཚོ་གཉིས་བསྡེབས་པའི་བུར་རབ་
བྱུང་བཅོ་ལྔ་པའི་མྱོས་ལྡན་ཞེས་པ་ས་མོ་ཡོས་ཀྱི་ལོ། ཧོར་ཟླ་བཅུ་པའི་ཚེས་
བཅུའི་སྔ་དྲོ་ཁྲོ་རྡ་སྙག་ཤར་ཞེས་པ་འབྲོང་བུ་ཉལ་འདྲའི་དཔྱི་སྟེང་འདྲ་བ་དེར་
སྐྱེ་བའི་མྱུ་གུ་གསར་དུ་སད་པའི་དུས་སུ་འཇའ་ཚོན་ཤར་བ་དང་རོལ་མོའི་སྒྲ་
ཐོས་པར་བཤད་རྒྱུ་འདུག
སྐྱེས་ནས་ཞག་གསུམ་ནངས་པར་སྔ་དྲོ་ཏིང་ངེ་འཛིན་གྱི་འདུག་སྟངས་
ཀྱིས་ཨོཾ་བཛྲ་ཀཱི་ལི་ཀཱི་ལ་ཡ་སོགས་སྔགས་བརྒྱ་སྐོར་ཉེ་བ་བསྒྲངས་པར་གྲགས།
དེ་ནས་བཟུང་བྱིས་པ་མགོ་ལྕོག་ཐུབ་པ་ངུ་བ་དང་མལ་ས་རྩོག་པར་མི་བྱེད་པ
སོགས་ཡོན་ཏན་ཁྱད་པར་ཅན་ཡོད་པ་ཞིག་ཡིན་ཞེས་མ་ལ་གླེང་རྒྱུ་འདུག
རང་གིས་ད་ལྟ་ཆེད་དུ་བློ་གཏད་ན་སྐྱེས་ནས་ད་བར་གྱི་བྱ་བྱེད་ཕལ་མོ་ཆེ་དྲན་
པ་ལ་གསལ་ལྷག་གེར་འཆར། བྱིས་པ་ཟླ་བ་བརྒྱད་ཙམ་ནས་གོག་འགྲོས་ལ་མ་
ལྟོས་པར་ལངས་ནས་རྒྱུག་ཐུབ་པ་ཙམ་དུ་སོང་བས་འབྲོག་པ་རྒན་རབས་ལ་
བྱིས་པ་ཆུང་ངུ་ལངས་སྔ་ན་རྣམ་རྟོག་རྩི་སྲོལ་ཡོད་པས་རྒན་པོ་རྣམས་ནས་ངན་
པར་བརྩིས། དེའི་དགུན་ཞིག་ན་མའི་རུམ་དུ་ཉལ་བས་མཚན་དཀྱིལ་གྱི་དུས་
མནལ་སད་པའི་སྣང་བ་ལ་མ་དེ་བུད་མེད་ནག་མོ་བཞིན་གཉེར་ཞིང་མཆེ་བ་
ག ཙིགས་པ་ཞིག་གི་སྐྲ་དམར་སེར་གྱི་ཆུན་པོས་ངེད་ལྕིབས་སྣང་གིས་འཇིགས་
ཏེ། ཨ་མ་ཞེས་བོས་པས་མས་ཅི་ཟེར་ང་འདི་ན་ཡོད་ཟེར་བ་དང་མ་ཇི་བཞིན་
དུ་འདུག དེ་ནས་བཟུང་སྨྲ་ཤེས་པ་ཞིག་བྱུང༌། ཡང་དེའི་དགུན་དེར་མཚན་མོ་
ཞིག་ལ་ངེད་མ་བུ་གཉིས་ཤིན་ཏུ་གྲང་ངར་གྱིས་གཙེར་འདུག་པ་ལ་བདག་གིས་

རླུང་བཟུང་ནས་གཏུམ་མོ་ཅུང་ཞིག་བསྒོམ་པས་བདེ་དྲོད་ཀྱིས་མ་དེ་མེ་དཔུང་
ཁར་འདུག་པ་ལྟར་བསྲན་མི་བཟོད་པ་ཙམ་དུ་གྱུར་ནས་བདག་མའི་རུམ་ནས་
ཕྱིར་བཏོན་ཏེ་མི་མི་འདྲ་བའི་འདྲེ་ཕྲུག་ཁྱོད་སུ་ཡིན་ཟེར་བས་བདག་གིས་མ་ལ།
ང་ཤར་ཁ་བླ་བྲང་ཕྱོགས་ཤེད་ནས། །རླུང་གཏུམ་མོ་གཉིས་ལ་རང་དབང་ཐོབ། །
དཔལ་གསང་བ་འདུས་པའི་གྲུབ་ཐོབ་ཡིན། །ངོ་ཤེས་ན་ཨ་ལག་རིག་གྲྭ་ཡིན། །
ཞེས་གླུ་བླངས་པས་མ་ནས་མི་ཤེས་མི་ཤེས་ཟེར་མས་རུམ་དུ་ཤེད་འདྲེན་བྱས་
ནས་ཕྱིན་ཆད་མིའི་སྔོན་ལ་དེ་འདྲའི་འདི་ཡིན་དེ་མིན་གྱི་ལབ་བཤད་མ་མང་།
ཉིན་གཅིག་ངེད་ཀྱི་བླ་མ་ཡིན་ཟེར་བའི་ངེས་ངེས་ཏིག་ཏིག་ཞིག་བྱུང་ན་མི་སྦྱིན་
ཐབས་མེད་མ་གཏོགས་དེ་མིན་རང་བཞིན་གཏམ་མང་པོ་དེ་མ་བཤད་ཅེས་
སྦྲན་བྱུང་བར་དེ་ཕན་དེ་རིགས་ཀྱི་ལབ་གླེང་གཏན་ནས་མ་བགྱིས། ཕྱིར་ནང་
ཨ་ཕྱི་རྒན་མོ་ཞིག་ཡོད་པས་མདང་སུམ་ཁྱེད་མ་བུ་གཉིས་ནས་ཅི་བཤད་འདུག་
ཅེས་དྲི་བྱུང་བར་མས་ང་མིན་ཁོ་གཉིད་སད་བྱེད་པ་རེད་ཞེས་ལབ་སོང་། རྒྱུན་
པར་རྨི་ལམ་ན་རྒྱ་གར་དུ་ཡིན་སྙམ་པའི་ལྗོངས་ཡིད་དུ་འོང་བ། བཀོད་པ་སྨྲ་མི་
ཤེས་པ་ཞིག་ཏུ་བྷ་སེང་ནགས་ཀྱི་དུར་ཁྲོད་དང་དུར་ཁྲོད་ཆེན་པོ་ཐ་ཆུང་གཉིས་
སུ་རེས་མོས་ཀྱིས་རེས་རབ་ཏུ་བྱུང་བ་དང༌། རེས་རྣལ་འབྱོར་སྤྱོད་པའི་བརྟུལ་
ཞུགས་ཀྱིས་རྒྱུ་བའི་སྣང་བ་རྟག་ཏུ་འཆར་བ་དང༌། སྔགས་ཀྱི་སྲུང་མ་དང་དྲང་
སྲོང་ཆེན་པོ་གཉིས་ཀྱིས་དངོས་གཟུགས་དང་སྤྲུལ་པ་ཅི་རིགས་པས་བསྲུང་ཞིང་
སྐྱོབ་པར་མཛད། འདི་སྐོར་ནས་ལོ་བཅུ་གསུམ་མ་ལོན་པར་དགོང་མོ་ས་རུབ་
ཙམ་ན་ནམ་མཁའ་ནས་གིང་ཆེན་དགུ་བྱ་རྒོད་ཀྱི་རྣམ་པར་བརྫུས་ཏེ་ས་ལ་
བབས་འཕྲལ་ཀེང་རུས་དགུར་གནས་གྱུར་ཏེ་ང་རང་ལ་བསྐོར་ཚུལ་གྱིས་འཁྲབ་
པ་དང་རྒྱུག་པ་དང་གར་བྱེད་པའི་ཚུལ་གྱི་མདུན་དུ་འཁོད་ཙམ་ལ་ངེད་རང་གི་

ལག་པར་བདུད་རྩི་རིལ་བུ་འདྲ་བ་རེ་སྦྱིན་རྒྱུ་བྱུང་བ་དེ་སྟེར་བ་དང་འཁྲབ་པ་
སོགས་དགའ་བའི་རྣམ་འགྱུར་མང་པོས་ནམ་མཁར་དེངས་འགྲོ་བ་དུས་རྟག་ཏུ་
བྱུང་། ལོ་གཅིག་ཙམ་ལོན་པ་དང་ཨ་ཕྱི་བྱམས་པོ་བྱེད་པ་ཞིག་ཡོད་པ་དེས་མ་
མ་བགྱིས་ནས་མཚན་མོ་རྒྱུན་པར་དེའི་རུམ་དུ་ཉལ་བ་ལ་གཉིད་ཀྱི་འགོ་ཟིན་
ཙམ་ནས་རྣ་བར་འབྲུག་གི་སྒྲ་ལྟ་བུའི་གདངས་ཤིན་ཏུ་ཆེ་བ་གྲགས་པར་རྐྱེན་
བྱས་སྣང་བ་ཐམས་ཅད་གངས་ལ་ཉི་མ་ཕོག་པ་ལྟར་དཀར་ལམ་མེར་སོང་།
ཡུད་ཙམ་ནས་དེ་གནས་འགྱུར་ཏེ་འོད་དམར་པོ་འཐུག་ཤས་ཆེ་བ་སྤྲིན་དམར་
འདྲ་བས་གཡོགས་ནས་སེམས་འཐུམ་ལ་ཁད་ཁད་ཞིག་ཏུ་གནས། ཡང་སྣང་བ་
དེ་ཡང་དཀར་ལ་མཐིང་ཤས་ཆེ་བའི་ནང་དུ་དྲིལ་ནས་སེམས་ཤིན་ཏུ་འཐོམས་
ནས་ཅི་ཡང་མི་དྲན་པར་གྱུར་པ་དང་། ཇི་ཞིག་ན་སེམས་སྟོང་གསལ་མཐའ་
དབུས་དང་བྲལ་བ་ངོས་བཟུང་མེད་པ་ཞིག་ཏུ་གནས། དེ་དང་མཉམ་དུ་རང་གི་
སྣང་བ་ཐམས་ཅད་ཁ་དོག་ལྔས་ཁྱབ་པ་དེའི་ནང་ན་འོད་ཟེར་ཤིང་ཕུང་འདྲ་བ་
མང་པོ་དང་ཐིག་ལེ་ཆེ་ཕྲ་བསམ་གྱིས་མི་ཁྱབ་པ་མང་པོ་ལས་འོད་ཟེར་མུ་མེད་
པར་མཆེད་པ་དང་། ཁྱད་པར་དུ་འོད་མཚོན་ཆ་འདྲ་བ་མང་པོ་མིག་ལ་ཟུག་
པས་འཚེར་སྣང་གིས་མཚན་མོ་ཉལ་མི་ཕོད་པར་ཨ་ཕྱི་ལ་སྨྲས་པས་རུམ་དུ་སྒྲོན་
མེ་བཏེགས་ནས་ཅི་ཡང་མི་འདུག་ཅེས་བརྡ་སྤྲོད་དགོས་པ་ཡོད། ལོ་ངོ་གསུམ་
ཙམ་གྱི་སོས་ཐོག་ཅིག་ཏུ་མཛོ་མོའི་རྟོ་ལེ་ཞིག་འདམ་རྫབ་གྱི་ཁྲོད་ན་འཆི་མི་
ཐུབ་པར། སྐད་འདོན་བཞིན་པར་འགྱེལ་འདུག་པ་མཐོང་བས། བདག་གི་
བསམ་པ་ལ་ཁོ་སྔར་ཡང་ལས་ངན་གྱི་རྒྱུས་འབྲས་བུ་ལུས་ངན་བླང་བས་ད་ལྟ་
སྡུག་བསྔལ་འདི་ལྟ་བུའི་ཁུར་གྱིས་ནོན་བཞིན་ད་དུང་ཡང་སྡུག་བསྔལ་འདི་
འདྲ་ཁོ་ན་ལས་མི་འོང་བས། ྋ འདམ་འདི་ནས་འདོན་མཁན་གྱི་མགོན་སྐྱབས་

གང་ནས་འཚོལ་ཁོའི་སྡུག་བསྔལ་གྱི་ཁུར་ང་ལ་བབས་སྙམ་ནས་རྟོ་ལེ་འདམ་
ནས་བཏོན་ཏེ་ས་གཙང་ས་ཞིག་ཏུ་བཞག  ཿ འཕོ་བའི་དམིགས་རྣམ་གཞན་མ་
ཤེས་ཀྱང་རྣམ་པར་ཤེས་པ་འོད་དཀར་པོ་སྲན་མ་ཙམ་དུ་བསམ་ནས་སྟེང་གི་
ནམ་མཁར་འཕེན་དགོས་སྙམ་པས་བླ་མ་དཀོན་མཆོག་མཆོད། ཕཊ་ཕཊཿ མང་
པོ་བརྗོད་པས་དབུགས་འགྲོ་བ་དང་མཉམ་དུ་སྤྱི་བོ་ནས་རླངས་པ་ཆུ་ཚན་ཕྱུར་
བ་བཞིན་བྱུང་བ་དང་མཉམ་དུ་སྐྲ་རྟགས་བྱི་ཞིང་ཐོད་པའི་རུས་པ་མཐེ་བོང་
ཙམ་གོག་འདུག་ཅེས་གྲགས། ཁུ་བོ་བླ་མ་བགྲེས་སོང་ཞིག་ཡོད་པ་དེས་དེ་
རྣམས་མི་ཕལ་བའི་སྤྱོད་ཚུལ་མ་ཡིན་ཀྱང་དགོས་པ་མེད་པས་སུ་ལའང་མ་
བཤད་ཅེས་གླེང་སོང་། དེའི་རྐྱེན་བྱས་ནས་དེ་ཕན་སྡུག་བསྔལ་མྱོང་བའི་སེམས་
ཅན་མཐོང་ཐོས་སུ་གྱུར་པ་རྣམས་ལ་སྙིང་རྗེ་ཤས་མི་བཟོད་པ་ཤུགས་འབྱུང་དུ་
བྱུང་། འཁོར་བའི་སྣང་ཚུལ་སྐྱིད་སྡུག་མཐོ་དམན་འབྱོར་རྒུད་གང་ལའང་ཡིད་
བརྟན་མེད་པས་འཁོར་བ་འདི་ལས་ཐར་པའི་ཐབས་ཤིག་ཅི་དྲག་སྙམ་པས་
དུས་རྒྱུན་པར་སེམས་སྐྱོ་ལྷང་ངེ་བ་དང་། དམན་སྤྲང་ལྟ་བུ་ནམ་མཐོང་དུས་དེ་
ལ་སྦྱིན་རྒྱུ་ཞིག་ངོས་ལྐོག་གང་རུང་ནས་ཇི་སྙེད་བྱས་ནས་བྱིན། སྤྲང་པོ་དེ་དང་
འགྲོགས་ནས་རུ་སྐོར་མང་པོ་མ་འཁོར་བར་འགྲོ་འདུག་མཁན་ཞིག་ཡིན་པར་
ཕ་མ་རྣམས་ནས་འདིས་བྱེད་ལུགས་གང་ལའང་ལ་ཉེ་ཡག་པོ་མི་འདུག་ཅེས་
གླེང་པར་ཐོས། དམན་པའི་སེམས་ཅན་རྣམས་ལ་ཕན་འདོགས་པའི་དུས་ནམ་
འོང་སྙམ་པའི་བློ་རྒྱུན་ཆད་མེད་པར་བྱུང་བས་བསམ་པ་བཟང་པོ་འདི་ལྷན་
སྐྱེས་སུ་ཡོད་པ་དེ་ཙམ་ཐེག་པ་ཆེན་པོའི་རིགས་ཀྱི་ནུས་པ་ཕྲ་བ་ཞིག་ཨེ་ཡིན་
སྙམ་པ་འདི་བདག་གི་རྣམ་པར་ཐར་པའི་གཙོ་བོ་ལགས། ཡི་གེ་དྲུག་མ་རྒྱུན་
པར་བགྲངས་བས་བྱེ་ཆེན་གཅིག་ཙམ་གྱི་གྲངས་སུ་ལོངས། བདག་སྐྱེས་པའི་

ཁྱིམ་གནག་ཕྱུགས་ཤིན་ཏུ་མང་བ་ཕྱུག་པོར་རྩི་རྒྱུ་ཞིག་ཡིན་གཤིས་ལོ་རེར་ལ་
བཤས་ལུག་མང་པོ་གསོད་པས་དེ་ནམ་མཐོང་གི་དུས་ཉིན་རེ་ཙམ་རི་ལ་བྲོས་
ནས་སྙིང་རྗེ་སྲན་མི་བཟོད་པ་ཙམ་གྱི་ངང་ལ་འདི་དག་སྐྱོབ་པའི་ནུས་པ་བདག་
ལ་ནི་མེད་སྙམ་ཡིད་ཆད་དྲག་པོས་མཆི་མ་ཆར་བཞིན་འབྱིན་པ་ཞིག་ཡོད།
ཡང་རང་ལོ་ལྔར་ཕྱིན་པའི་དགུན་སྨད་ཞིག་ལ་ཟོག་འབྲོག་སྟེང་ངེད་མ་བུ་
གཉིས་ཕྱིན། རིང་མོ་དིལ་རུག་ཟེར་པའི་ས་ཆ་དོག་པོ་ཞིག་གི་མདར་སྡོད་ས་
བགྱིས་པས་སོས་ཁ་ཉིན་རེ་བཞིན་ལུང་ཕྲན་དེ་ཡི་སྟོད་ཀྱི་གངས་ཆུས་ཕྱུགས་
ལྷས་དང་ངེད་མ་བུར་སྦྲ་ཆུང་ཞིག་ཡོད་པ་ཤྭ་འུད་ཀྱིས་འདེད་དུ་ཆ་བ་ལ་མས་
ཉིན་བཞིན་ཆུ་རགས་བགྱིས་ཀྱང་མི་ཁེགས་པས་དཀའ་ཚེགས་ཆེན་པོ་བྱུང་བར།
ཉིན་གཅིག་བདག་གིས་ཤིང་སྙགས་མ་ལ་ཕུར་བུའི་དབྱིབས་བཅོས་པ་ཞིག་ཡོད་
པ་ཆུ་བྱུང་བའི་དུས་དེ་བཟུང་ནས། ང་རྒྱ་གར་ཡུལ་ན་བི་མ་ལ། །ཆུ་བོ་གངྒཱ་
བཟློག་ནུས་ན། །ལུང་པའི་ཆུ་ཕྲན་སྨོས་ཅི་འཚལ། །ངོ་མཚར་གྱི་ལྟད་མོ་ཨ་མས་
ལྟོས། །ཨོཾ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊཿ ཅེས་སྨྲས་ཤིང་ཕུར་པ་བསྒྲིལ་བས་ཆུ་
འུད་དེ་རླུང་གིས་དེད་པ་བཞིན་ཕ་ཚད་དུ་ལོག་སོང་བས། མ་ནས་གོ་བཅད་གོ་
བཅད་ཟེར་ཤྭ་འུད་ལོག་ཤུལ་ད་ལྟའང་སྣང་། ལོ་ངོ་བདུན་པར་སླེབས་དུས་ཁུ་
བོས་ད་ཡི་གེ་ཞིག་བསླབ་དགོས་ཟེར་ནས་ཀ་མད་སུམ་ཅུ་པ་བྲིས་ཏེ་བསླབ།
ཁོང་གིས་ཀ་གསུང་དུས་ངས་ཁ་ཞེས་བསྐྱར་ཟློས་མ་བྱས་པས། ཧེ་སྔོན་རྒྱུག་མ་
བྱེད་འབྲུ་རེ་རེ་ནས་ལྟོས་ལ་ཐོན་མ་གཏོགས་མི་འོང་གསུངས། དེ་བཞིན་ཚར་
གཉིས་གསུམ་ཞིག་བསླབས་པས་བློ་ལ་འདོན་ཆོག་པ་བྱུང༌། ཁུ་བོ་མ་མཉེས་
པར་བཀའ་བཀྱོན་སྟབས་ཀྱིས་ཡི་གེ་འབྲུ་ཐོག་ནས་མ་ངེས་ན་བློ་འདོན་འདྲ་བ་
འདིས་ལི་ཐར་ཟེར་བ་ཡི་གེ་མི་ཤེས་པའི་ཚད་དུ་བརྩི་རྒྱུ་ཞིག་ཡོད་པ་དེ་ལ་དཔེ་

བླང་ནས་ལི་ཐར་འདྲ་བ་ཞིག་ལས་མི་འོང་གསུངས་ཏེ་ཐུར་མ་ཞིག་གཏད།
འབྲུ་རེ་རེ་ནས་ཐུར་མ་ཚུགས་ལ་ཐོན་གསུངས་པ་ལྟར་བགྱིས་པས། ཨེ་ཨེ་ད་
བཟང་སྤྱོད་ཞིག་བསླབ་ན་ཆོག་པར་འདུག་ཟེར་ནས་བཟང་སྤྱོད་ཡན་ལག་
བདུན་པ་ཞིག་འབྲུ་དེད་བསླབ་བྱུང་བ་ཞག་ཉི་ཤུ་སྐོར་ཐོགས། བདག་བྱིས་པར་
སོང་བས་ནམ་རྒྱུན་སྔོན་ལ་ཉལ་བར་ནུབ་གཅིག་ཁོང་རྣམས་སྲོད་ཀྱི་ཇ་བཏུང་
བའི་སྐབས་བདག་གཉིད་སད་འདྲ་བའི་རྐྱེན་གྱིས་བཟང་སྤྱོད་དབུ་མཇུག་ཚང་
བ་ཚར་གཅིག་བཀླག་པས་ཁུ་བོ་མཉེས་ནས་ཡི་གེ་སློབ་མི་དགོས་པར་འདུག་
གསུངས་ཏེ་བསླབ་འཕྲོ་བཤོལ། རྗེས་སོར་ཀཿཐོག་ཆོས་སྤྱོད་ཀྱི་དཔེ་ཆ་ཞིག་
གཏད་ནས་འདི་ཐོན་གསུངས། དེ་བཞིན་བཏོན་པས། ཐོས་གྲོལ་ཞིག་འདོན་
ཤེས་ན་ཁྱོད་ཀློག་བཟང་བའི་རྟགས་ཡིན་ཞེས་དཔེ་ཆ་ཞིག་གཏད་བྱུང་བར་ང་
རང་གི་ཡིན་པ་ལ་ལོས་ཤེས་ཞུས་ཏེ་བཀླགས་པས། ཐོས་གྲོལ་ནང་སྔགས་འགའ་
ཞིག་བརྗོད་མི་བདེ་བ་བཅོས་གཞན་བཅོས་དགོས་པ་ཡེ་མ་བྱུང་བས་ངོ་མཚར་
བར་བརྩི། དེ་དུས་འབྲུ་དེད་མ་བྱས་པའི་རྐྱེན་གྱིས་ད་ལྟ་འབྲུ་དེད་འགྲིགས་པོ་
ཞིག་མི་ལོ་བ་འདི་ཡིན། ད་པདྨ་བཀའ་ཐང་ཞིག་སྦྱངས་དགོས་ཕེབས་པར་ཚར་
མང་དུ་བཏོན་པའི་རྐྱེན་གྱིས་བོད་ལྗོངས་འདིར་དུས་གསུམ་སངས་རྒྱས་ཀུན་
ལས་བཀའ་དྲིན་དང་ཐུགས་རྗེ་བླ་ན་མ་མཆིས་པ་ཁོང་ཁོ་ན་ཡིན་སྙམ་མོས་གུས་
བློ་གཞན་གྱིས་མི་འཕྲོག་པའི་ངེས་པ་རྙེད་ནས་ཚིག་བདུན་མའི་གསོལ་འདེབས་
དང་བཛྲ་གུ་རུ་ཁོ་ན་བགྲངས། མཚན་མོ་རྨི་ལམ་ནའང་སྐྲག་སྣང་བྱུང་དུས་ཨོ་
རྒྱན་མཁྱེན་ཅེས་དྲན་ཐུབ་པ་ཞིག་བྱུང༌། ཡང་སྐབས་ཤིག་ན་བདག་བུད་མེད་
གཅིག་གིས་སྣ་ཁྲིད་དེ་ལྷོ་ནུབ་ཕྱོགས་ཀྱི་ནམ་མཁར་བྱ་ལྟར་འཕུར་ནས་སོང་
སོང་བ་ལས། ཇི་ཞིག་ན་ཡུལ་ཁམས་མི་འདྲ་བ་དུ་མ་མཐོང་བ་བུད་མེད་དེས་སོ་

སོར་བརྡ་སྤྲད། དེ་ནས་རྒྱལ་ཁབ་ཆེན་པོ་ལྕགས་རིས་བསྐོར་བ་ཞིག་མཐོང་བའི་
མོད་ལ་དེའི་བྱང་ཕྱོགས་ཀྱི་སྒོར་བབས་པས། མཚོ་རྒྱལ་གྱིས་དངུལ་གྱི་བུམ་པ་
ཞིག་གིས་ཁྲུས་བྱས་བྱུང་བ་དང་མཉམ་དུ་སྐྱེས་པ་དཀར་པོ་དམ་ཅན་ཡིན་རྒྱུ་བ་
ཞིག་གིས་ལྕགས་རི་དེའི་ཤར་སྒོ་ནས་ནང་དུ་ཁྲིད་པས་ཟངས་མདོག་དཔལ་
རིའི་ཕོ་བྲང་ཚད་དང་ལྡན་པ་མཇལ་བའི་ལྷོ་སྒོ་ནས་ནང་དུ་ཐོན། བཀོད་པ་
ཕུན་སུམ་ཚོགས་པའི་དབུས་སུ་ཤིན་ཏུ་མཛེས་པའི་པདྨ་འདབ་བརྒྱད་ཞིག་གི་
སྟེང་ལྡེར་སོའི་རྣམ་པ་ལྟ་བུའི་གུ་རུ་མཚན་བརྒྱད་བཞུགས་སྣང་བར་མོས་གུས་
དྲག་པོས་རྡོ་རྗེ་ཚིག་བདུན་མས་གསོལ་བ་བཏབ་པར་སྔར་མཐོང་བའི་ལྡེར་
སོའི་ཤུན་པ་དེ་ན་བུན་ལྟར་ཡལ་ནས་གུ་རུ་མཚན་བརྒྱད་ཀྱི་སྐུ་དངོས་སུ་གྱུར།
བཞུགས་གདན་གྱི་པདྨའི་འདབ་མ་རེ་རེའི་སྟེང་སྟོང་གསུམ་གྱི་འཇིག་རྟེན་གྱི་
བཀོད་པ་རེ་རེ་གསལ་བ་སྣང་། དེ་ན་སྟོན་པ་རེ་དང་གུ་རུ་རེ་ཡང་བཞུགས། གུ་
རུའི་མདུན་ནས་དབང་ཞིག་ཐོབ་པ་ཕྱིས་བསམ་ན་རད་གླིང་ཐུགས་སྒྲུབ་གྱི་
དབང་དེ་འདྲ། ཁྱོད་འདི་ནས་ལོ་ཉེར་ལྔ་ན་ལྷའི་བུ་དབང་ཕྱུག་གི་མིག་ཅན་
ཞེས་བྱ་བར་འགྱུར་རོ་ཞེས་ལུང་བསྟན་ཐོབ་པ་དེ་ཕྱིས་རང་ལོ་ཉེར་ལྔར་དཔེ་ཆ་
རྫོགས་པ་འདི་ལ་དགོངས་པ་འདྲ་སྙམ། ཀློག་སྦྱང་སྐབས་ནས་བྱིས་པ་ཤེད་མ་ཕྱེ་
བ་ཞིག་གིས་དོན་གྱི་གཏིང་དཔོག་པར་དཀའ་ཡང་ཚིག་དེའི་དངོས་བསྟན་དེ་
འདི་འདྲ་ཞིག་ཡིན་སྙམ་པའི་དོན་ལམ་ཙམ་བློ་ལ་འཆར། ལོ་ངོ་བརྒྱད་པའི་
དབྱར་ཐོག་དེར་ཕ་རྒན་ནས་ཁལ་མ་མང་པོ་འདེད་པའི་སྣ་བསྐོར་ལ་ཁྲིད་
བཞིན་སོང་བ་ཁལ་སྣ་མ་ལོན་པར་ཁོ་ཚིག་པ་ཟོས་ནས་མང་དུ་འཐབ་བྱུང་བས་
རྐྱེན་བྱས་འཁོར་བ་འདིའི་མཐོ་དམན་གང་དུ་སྐྱེས་ཀྱང་སྡུག་བསྔལ་འབའ་ཞིག་
ཏུ་སྣང་བས་ཆོས་ཤིག་ངེས་པར་བསྒྲུབ་དགོས། དེ་ཡང་གཉེན་བཤེས་ཀྱི་འཁྲི་བ་

བཙན་ཐབས་སུ་ཆོད་པ་ཞིག་མ་བྱུང་ཕྱིན་འཁོར་བའི་འཆིང་ཐག་ཁོ་ནར་སྣང་
བས་ངེས་མེད་ཀྱི་རྒྱལ་ཁམས་འགྲིམ་ནས་གྱོང་ལྟོ་གོས་ལ་བསྐུཪ་བླ་མ་བཟང་པོ་
རེ་དང་མཇལ་བ་དང་། ཆོས་གཤའ་མ་ཞིག་ངེས་པར་སྒྲུབ་དགོས་སྙམ་པའི་ཞེ་
ཐག་བཅད། མ་ལ་བློ་བབས་བྱུང་མིན་ཞིབ་ཏུ་བལྟས་ནས་བློ་བབས་ཞིག་བྱུང་
ཕྱིན་འགྲོ་དགོས་སྙམ། དེ་ཚུལ་གྱི་རྒྱུ་མཚན་རྒྱས་པར་མ་ལ་བསྙད་ཀྱང་མས་
ཁྱོད་འདྲེས་བརླམ་པ་ཡིན་ནམ་བྱིས་པ་ཆུང་ངུ་ཁྱོད་འདྲ་བ་ཆོས་བྲོས་ལ་ཕྱིན་
པས་ཁྱི་ངོ་ཡང་མི་ལོན། ལྟོ་ཡང་མི་ཕྱིད་ཁྱིས་ཟ་བའམ་མུ་གེས་འཆི་བ་ལས་འོས་
མེད། རེ་ཞིག་སྡོད་དང་ལུས་སྐྱེད་རྫོགས་དུས་བླ་མ་བཟང་པོ་ཉེ་སྐོར་འདིར་
ཡང་ཡོད་པས་ཆོས་ནུས་ན་ཆོག་སོགས་རྒྱུ་མཚན་ཞིབ་པར་མོལ་བྱུང་བས་དེ་
གའི་ངང་དུ་ལུས། སྐྱིད་སྡུག་མཐོ་དམན་གང་ལ་ཡང་ཡིད་གཏད་མེད་པར་སྡུག་
བསྔལ་གྱི་རང་བཞིན་འབའ་ཞིག་ལ་ངེས་འབྱུང་བཅོས་མི་དགོས་པར་ཤུགས་
འབྱུང་དུ་ཤར། གུ་རུ་ཆོས་དབང་གི་གཏེར་བྱོན་སངས་རྒྱས་མཚན་འབུམ་དེ་ཁ་
བཏོན་དུ་བཅངས་བས་དེར་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་
པོ་དང༌། ཆོས་བསྒྲགས་རྒྱ་མཚོའི་དབྱངས་གཉིས་ཀྱི་མཚན་གྱི་ཕན་ཡོན་མཐོང་
བས་རང་ནས་ཀྱང་སེམས་ཅན་གྱི་དོན་དུ་འདི་ལྟ་བུའི་སངས་རྒྱས་ཀྱི་གོ་འཕང་
མ་ཐོབ་ན་ཐབས་མི་འདུག སངས་རྒྱས་དེ་འདྲ་ཞིག་བྱུང་ན་སེམས་ཅན་དུང་
ཕྱུར་བགྲངས་ཀྱིས་མི་ལངས་བ་འཁོར་བ་ལས་བསྒྲལ་ནས་སངས་རྒྱས་དེ་འདྲ་
བའི་གོ་འཕང་ལ་བདག་གཅིག་པུས་འགོད་སྙམ་པ་རྒྱུན་པར་བློ་ལ་བཅགས།
རང་བཞིན་གྱི་བྱིས་པ་ཆུང་ངུའི་དུས་ནས་ཀྱང་དྲན་ཤེས་བག་ཡོད་གསུམ་གྱིས་
རྩེད་མོ་དང་འཕྱར་གཡེང་ལ་ཤིན་ཏུ་རྒྱུད་བསྡམས་པ་དང་། ཁྱད་པར་བུད་
མེད་ལ་གཏམ་སྨྲ་བ་དང་རྩེད་མོ་སོགས་ལ་ཤིན་ཏུ་ངོ་ཚའི་གནས་སུ་བགྱིས་པས་

རྒན་པོ་རྣམས་ནས་མིང་ཡང་བྱིས་པ་བླ་མ་ཞེས འབོད། ཉིན་རེ་བཞིན་ཆོས་
སྤྱོད་བློ་འཛིན་ལྡེབ་ཐུང་ལྔ་བཅུ་རེ་སྔ་དྲོ་རེ་ལ་འཛིན་ཐུབ་པ་བྱུང༌། རྗེས་སོར་
རྫོགས་ཆེན་དགོན་དུ་སློབ་གཉེར་ལ་ཡོད་དུས་དབྱར་གནས་འདོན་ཆ་ཡོངས་
རྫོགས་སྡོམ་གསུམ་རྣམ་ངེས་དང་བཅས་པ་ཉིན་གཅིག་གི་ཁོངས་སུ་འཛིན་ནུས་
པ་བྱུང་བས་དགེ་ཕྱོགས་ཀྱི་གྲྭ་པ་ཞིག་ཡིན་ན་དགེ་བཤེས་བློ་འཛིན་བཟང་པོར་
བརྩི་བ་ཞིག་འོང་ཚོད་དུ་ཡོད། ཞེ་ཆེན་རབ་འབྱམས་འདི་ཕྱོགས་སུ་ཕེབས་
སྐབས། ཁོང་ཚང་གི་སྤྲུལ་སྐུ་ཡིན་པས་བསླུ་གཏད་དགོས་ཚུལ་སོགས་ཕེབས་
ཤིང་མིང་བསྟན་པ་རབ་འཕེལ་དུ་བཏགས། དེ་རྗེས་རྫོགས་སྤྲུལ་རིན་པོ་ཆེ་
དགུང་ལོ་བཅོ་བརྒྱད་པའི་ཐོག་དབྱར་སྒར་དུ་ཕེབས་དུས་གཙུག་ཕུད་བཞེས་
མིང་གཞོན་ནུ་པདྨ་ལེགས་གྲུབ་ཅེས་བཏགས། དེ་རྗེས་ཛི་ཕུ་བཅོ་བརྒྱད་ཞབས་
དྲུང་མཁན་ཆེན་བློ་གྲོས་རྒྱ་མཚོ་ཞེས་པས་ས་ལུགས་ཀུན་རིག་གི་དབང་གནང་
མིང་ངག་དབང་དཔལ་བཟང་པོ་ཞེས་བཏགས། འཕན་པོ་ནཱ་ལེན་ཏྲར་འགྲོ་ན་
བསྟན་འགྲོར་ཕན་པའི་ཞལ་བསྒོས་བཟང་པོ་དང་ཕྱི་ལོར་སླར་ཡང་ཁམས་སུ་
ཕེབས་རྒྱུ་དཀྲིག་ཆོད་ཡིན་པས་དེ་དུས་འགྲོ་དགོས་ཞེས་གསུངས་པར་ཕྱིར་ལོ་
ཁོང་ཡང་གཤེགས་ནས་འགྲོ་མ་གྲུབ། མི་ཚང་གཅིག་གི་རིམ་གྲོར་ཚོགས་པ་མང་
པོའི་གྲལ་དུ་ཕྱིན་ཟབ་མདོ་དང་སྒྲོལ་མ་འདོན་གྲལ་དུ་བསྡད་པས་བདག་ཇ་
འདྲེན་ལ་བབ་པས། བན་རྒན་སངས་རྒྱས་འོད་ཟེར་བྱ་བ་ཞིག་ལ་ཇ་དྲངས་
ཚུལ་ལེགས་པོར་མ་བྱུང་བས་ཁོང་ཚིག་པ་ཟོས་ནས་མིག་གིས་ལྟོས་ལ་ཇ་དྲོངས་
ཞེས་འཐབ་བྱུང་། ངས་མིག་གིས་ཇི་ལྟ་དེ་རིང་ཉིན་གཅིག་གི་རིང་ལ་མིག་མེད་
རྣ་བ་མེད་ཅེས་བཏོན་པ་མིན་ནམ་བྱས་པས་ཁོས་འོ་ན་མེད་ལུགས་ཅི་འདྲ་ཡིན་
ཟེར། དང་པོ་ཁྱོད་ཀྱི་ཡོད་ཚུལ་ཞིག་ཞོག་དང་བྱས་པས་ཁོང་གིས་ཨ་ཙི་ཧམ་པ་

ལ་ཧེ་ཧེ་ཟེར། ངས་ཀྱང་མེད་ཚུལ་ཇི་བཞིན་སྨྲ་མ་ཤེས་པས་དོན་ལ་མནོ་བསམ་
བཏང་གིན་བསྡད། ཕྱིས་ཤིག་ཏུ་ཁྱིམ་ཚང་གི་རུ་བ་འཁྱིལ་ཀོ་ཟེར་སར་སྐུས་
བྱས་ནས་བདག་དགོང་མོར་ཕྱུགས་བསྡུར་ཕྱིན་པས་མིག་ཕྱེ་ལ་ཁ་ཟེར་བར་
འཇག་མའི་སྤྱིལ་བུ་མང་པོར་དགེ་སློང་མང་ཞིག་བཞུགས་འདུག་པ་ལ་དགེ་
སློང་གཅིག་གི་མདུན་དུ་ཕྱིན་ནས་ཁྱེད་སུ་ཡིན་དྲིས་པས་ང་ཟླ་བ་གྲགས་པའོ་
གསུངས། བྱིན་རླབས་ཞུས། སྔོན་ཞིག་ལ་མི་ཚང་གཅིག་སར་ཟབ་མདོ་འདོན་
གྲལ་དུ་ཕྱིན་པས་མིག་མེད་རྣ་བ་མེད་སོགས་ལ་བན་བགྲེས་ཞིག་དང་ཚིག་རྩོད་
བགྱིས་པས་ཁོས་ཡོད་ཚུལ་དང་། ངས་མེད་ཚུལ་འཇོག་མ་ཤེས་པས་ཇི་ལྟར་
ལགས་ཞུས་པས་རྟེན་ཅིང་འབྲེལ་བར་འབྱུང་བ་བདེན་པ་གཉིས་ཀྱི་རྣམ་བཞག་
ཁོང་དུ་ཆུད་པ་ལས་ཡོད་མེད་འཇོག་དགོས་གསུངས། དེ་ཇི་ལྟར་ལགས་ཞུས་
པས། མིག་དང་རྣ་བ་སྣ་ཡང་ཚད་མ་མིན། །ལྕེ་དང་ལུས་དང་ཡིད་ཀྱང་ཚད་མ་
མིན། །གལ་ཏེ་དབང་པོ་འདི་དག་ཚད་ཡིན་ན། །འཕགས་པའི་ལམ་གྱིས་སུ་ལ་
ཇི་ཞིག་བྱ། །ཞེས་པའི་ཚིགས་བཅད་དེ་གསུངས། དེའི་དོན་ཇི་ལྟར་ལགས་ཞུས་
པས། ད་དུང་ཁྱོད་བྱིས་པ་བློ་གྲོས་ཀྱི་ཤེད་མ་ཕྱེ་བ་ཡིན་པས་འཕྲལ་དུ་གོ་མི་
ནུས་རིམ་པས་ཚིག་དེ་ལ་དཔྱོད་དང་གོ་རྒྱུ་ཡོད་འོང་གསུངས། ཆོས་ཤིག་གསུང་
བར་ཞུས་པས་དཔེ་ཆ་པོ་ཏི་ཞིག་མགོར་བཞག་སྟེ་འདི་དབུ་མ་འཇུག་པའི་
འགྲེལ་བ་ཡིན་ཞེས་སྔགས་འདྲ་བ་མང་པོ་ཞིག་གསུང་ནས་པཎ་ཞྭ་སེར་པོ་རྙིང་
ཉམས་ཅན་ཞིག་དང་དཔེ་ཆ་དེ་གཉིས་གནང་བྱུང་བར་ཞུས། ཁྱིམ་པ་རྣམས་
རྣམ་རྟོག་ཚ་བས་སྦྲ་མཐོང་ཙམ་གྱི་བྲག་སྟེང་ཞིག་ཏུ་བཞག ཁྱིམ་དུ་ཕྱིན་པས་
དེ་ཙམ་ཇི་ལ་འགོར་ཟེར། གོང་དུ་རྒྱུ་མཚན་རྒྱས་པར་བསྙད་ཀྱང་རྫུན་མ་ལབ་
ས་སྟོང་ན་དགོན་པ་ཡོད་དོན་མེད་ཡོད་ན་མི་མ་ཡིན་ཡིན་འགྲོ་ཁྱོད་རང་དེར་

བྱོན་དམ་པ་རྣམས་ཀྱི་རྣམ་པར་ཐར་བའི་རྗེས་སུ་ཡིད་ཀྱི་འདུན་པ་ཕྱོགས་པ་
ཙམ་ལ་དགག་བྱའི་གནས་ཆུང་བ་དང་། སོ་ཐར་གཞི་ཆོག་ལས། ཤཱཀྱའི་གཙོ་བོ་
དེའི། རྗེས་སུ་སློབ་བོ། རྗེས་སུ་སྒྲུབ་བོ། རྗེས་སུ་བགྱིད་དོ་ཞེས་གསུངས་པ་
བཞིན་འདིར་ཡང་དང་པོ་ལམ་རྐྱེན་བླ་མ་དགེ་བའི་བཤེས་གཉེན་ཇི་ལྟར་
མཇལ་བའི་ཐོག་མ་ནི། ས་གསུམ་ན་འགྲན་ཟླ་དང་བྲལ་བ་རྒྱལ་སྲས་བྱང་ཆུབ་
རྡོ་རྗེའམ་ལུང་རྟོགས་བསྟན་པའི་ཉི་མ་རྒྱལ་མཚན་དཔལ་བཟང་པོ་ཞེས་དཔལ་
སྤྲུལ་རྡོ་རྗེ་འཆང་ཆེན་པོའི་ཞལ་སློབ་རྒྱུ་སྐར་ཕྲེང་བའི་དབུས་ན་ཆུ་ཤེལ་དབང་
པོའི་དཀྱིལ་འཁོར་བཞིན་མཁྱེན་པའི་རྩལ། བརྩེ་བའི་སྙིང་རྗེ། ནུས་མཐུ་བྱིན་
རླབས་རྟོགས་པ་ཉམས་མྱོང་གང་ལ་ཡང་བསྒྲུན་དུ་མ་མཆིས་པར་ཆོས་ལྡན་
བོད་ཆེན་པོའི་ལྗོངས་འདི་ཙམ་ན་གྲགས་ཤིང་གྲུབ་པ་སྟེ། རྫ་སྟོད་པའི་ངག་
རྒྱུན་ལ། སྨྱོ་ཤུལ་ལུང་རྟོགས་མེད་ན་དཔལ་དགེ་རབས་ཆད་ཡིན་ཟེར་བའི་དཔེ་
བཞིན་དམ་པ་འདི་ལས་གླིང་གི་ལུང་བྱང་ལས། མཁན་ཆེན་ཞི་བ་འཚོ་དང་། རྗེ་
མཁྱེན་བརྩེའི་དབང་པོས་ཀོང་སྨྱོན་སྦས་པའི་རྣལ་འབྱོར་དང་རྗེ་དབོན་ཀུན་
གྲོལ་རྣམ་རྒྱལ་ཡིན་པར་ལུང་བསྟན། གང་ལྟར་ཡང་ཨོ་རྒྱན་འཇིགས་མེད་ཆོས་
ཀྱི་དབང་པོ་མི་ལོ་ཉི་ཤུ་རྩ་བརྒྱད་ཀྱི་བར་དུ་ཉེ་གནས་ཚུལ་གྱིས་འབྲལ་མེད་
བསྟེན། མདོ་སྔགས་ཀྱི་གཞུང་ལུགས་རབ་འབྱམས་ལ་ཐོས་བསམ་དཔྱིས་ཕྱིན་
པ་དང་། ཁྱད་པར་ཟབ་རྒྱས་ཀྱི་ལམ་ཐུན་མིན་རྣམས་དང་། མན་ངག་གསང་བ་
སྙིང་ཐིག་གི་ལམ་གནད་མཐར་ཐུག་པ་ཤེས་བྱའི་གཤིས་ལས་འདས་པའི་རང་
གནས་ཀྱི་ཡེ་ཤེས་མངོན་སུམ་རང་ཐོག་ཏུ་ངོ་སྤྲོད་པ་ཉམས་ལེན་མཐར་ཐུག་པ་
ཀ་དག་ཁྲེགས་ཆོད་དང་། སྐུ་གསུམ་ལམ་སྣང་དུ་ངོ་སྤྲོད་པ་འོད་གསལ་ཐོད་
རྒལ་གྱི་རིམ་པ་གཉིས་པོ་བུམ་པ་གང་བྱོས་ཚུལ་དུ་གསན་ནས་དེ་ཡང་གོ་ཐོས་

ཅམ་དུ་མ་བཞག་པར་དེའི་དོན་ལུང་རིགས་ཀྱི་སྐུ་དཔར་ནས་ཚིག་གི་ཞུན་ཐར་
བཅད། བསམ་པའི་ཤེས་རབ་ཀྱིས་དོན་གྱི་གནད་གཏན་ལ་ཕབས། དེའི་དོན་
དཔོན་སློབ་གཉིས་ཀས་དབེན་པའི་རི་ཁྲོད་དུ་བསྒོམ་པ་ཉམས་བཞེས་ཀྱི་སྲང་
ལ་གཞལ། སྒྲོ་འདོགས་ཀྱི་གནས་ལྷག་མ་མ་ལུས་པར་ཆོད་པས་རྒྱུད་ཀྱི་རྡོ་རྗེའི་
གནས་རྣམས་དང་ཐུགས་རྒྱུད་ཞུས་དག་པེར་བར་མཛད།སླར་ཡང་དབོན་
བསྟན་འཛིན་ནོར་བུ་དང་།མཁན་དཀོན་མཆོག་འོད་ཟེར། མི་ཉག་ཀུན་
བསོད། ནག་ཐལ་སྤྲུལ་སྐུ་བཅས་ནང་ཆེན་རི་བོ་ཆེར་སྐུ་ཚེ་རིལ་པོ་ལ་བྱ་བྲལ་
བསོད་སྙོམས་ཀྱི་འཚོ་བ་ཁོ་ནས་དུས་འདའ་བར་དགོངས་ནས་ཨ་བུ་རིན་པོ་
ཆེར་ཞུས་ཀྱང་མ་གནང་བར་དཀོན་མཆོག་འོད་ཟེར་རྫོགས་ཆེན་དགོན་དུ་
མཁན་པོ་བསྐོ་འཇག་མཛད། ཁྱེད་གསུམ་རང་ཡུལ་དུ་སོང་ལ་རི་ཁྲོད་རེ་ཟུངས།
དབོན་པོ་ཚང་ནས་ངེད་ཀྱི་དགེ་མང་དགོན་པར་འཆད་ཉན་ཅི་ནུས་སུ་གྱིས་
གསུངས་པ་བཞིན་བླ་མ་བཀའ་དྲིན་ཅན་ལུང་རྟོགས་རིན་པོ་ཆེ་འདི་ངས་པ་
བཞིན་བླ་མ་བཀའ་དྲིན་ཅན་ལུང་རྟོགས་རིན་པོ་ཆེ་འདི་ཕྱོགས་སུ་ཕེབས་ཤིང་
གདན་སའི་གཙོ་བོ་ལྗོན་པ་ལུང་འདིར་མཛད། བྱང་ཆུབ་སེམས་དཔའི་སྤྱོད་
འཇུག་ལ་ལོ་བཅུ། ངལ་གསོ་སྐོར་གསུམ་ལ་ལོ་གསུམ་སྟེ་སྔ་ཕྱི་ལོ་བཅུ་གསུམ་གྱི་
བར་ལ་ཐུགས་སྦྱོང་གནང་། ཞལ་ཀྱལ་གྱི་ཚུལ་དུ་ངས་སྔར་ཤུག་གུ་ཤར་ནས་ལོ་
བཅུ་གསུམ་གྱི་བར་དུ་རྣམ་རྟོག་བཀྱེ་བསྡུ་ཁོ་ན་བྱས་པས་ཡར་འཕར་མ་བཅུག
དང་པོ་ནས་རྫོགས་པ་ཆེན་པོ་ཁོ་ན་བསྒོམ་ན་ད་ཙམ་ན་ལྟ་སྒོམ་བཟང་པོ་རེ་
འོང་ཐང་བ་ལ་གསུངས། གཞན་ཡང་རྫོང་ནག་དང༌། ཟངས་མ། དཀར་སྡིངས་
རི་ཁྲོད། གནམ་སྐོང་། འོར་ལི་མ། རྒྱ་སྡུག་རི་ཁྲོད་རྣམས་སུ་ལོ་ཤས་རེ་བཞུགས།
དེ་བར་གཤིན་གསོན་གྱི་དཀོར་ཡེ་མ་བཞེས་རྗེས་སོར་གྲུབ་ཆེན་སྒར་དུ་ཕེབས་

དེ་ཕྲལ་ཨ་བུའི་མདུན་མཇལ་དུ་ཕྱིན་པས་ཁྱོད་འཚོ་བ་སྡུག་པོ་བྱུང་ངམ་
གསུངས། འཚོ་བ་ཡེ་མེད་ཀྱང་ཉིད་ཀྱི་བཀའ་ཡིན་པ་དང་མི་འགྱུར་ནམ་མཁའི་
རྡོ་རྗེའི་ཞབས་བརྟན་ལ་དམིགས་བས་སྐྱིད་པོ་བྱུང་ཞུས་པར་ཨ་བུས། རྣལ་
འབྱོར་དམ་ཚིག་མ་ཉམས་ན།འཚོ་བ་སྣང་སྲིད་ལྷ་འདྲེས་སྦྱོར་ཟེར་བ་དེ་ཁྱོད་
འདྲ་ལ་ཟེར་བ་ཡིན་གསུངས།འཚོ་བ་ལྷ་འདྲེས་སྦྱོར་ལུགས་ཅི་ཡང་གསུང་ལས་
མ་ཕེབས། ཡང་ཕྲན་ལ་ཁྱེད་རྣམས་ནས་ཆོས་ཞུ་བ་ཙམ་ལས་ཉམས་ལེན་ལ་རྩིས་
སུ་མི་བྱེད། ཉམས་སུ་བླངས་ན་ཆོས་པ་རབ་ལ་ཞག་སྐྱེད། འབྲིང་ལ་ཟླ་སྐྱེད། ཐ་
མ་ལ་ལོ་སྐྱེད་མི་འོང་བ་མི་སྲིད། དེ་ཡང་ཆོས་ཉམས་སུ་ལེན་པ་ལ་གནད་ཤེས་
དགོས་པ་ཡིན། ཉམས་སུ་བླངས་ཀྱང་སྐྱེད་མི་འོང་བ་གནད་མ་ཤེས་པའི་རྟགས་
ཡིན། རྒྱལ་བུ་འབྲོམ་སྟོན་པས་ཆོས་ལ་ཐོས་བསམ་བསྒོམ་གསུམ་དཀྲུག་མར་
བྱེད་པ་ནི་ཆོས་ཀྱི་གནད་མ་ནོར་བ་ཡིན་གསུངས། ཁོང་རྣམས་ལ་དཔལ་སྤྲུལ་
རིན་པོ་ཆེས་ཆོས་ཐུན་རེ་གཉིས་གསུང་ནས་ད་སྒོམ་དགོས་གསུངས་ཡུན་རིང་
དུ་སྒོམ་འཇུག ཁོང་དཔོན་སློབ་ཀོ་འོར་མ་ན་བཞུགས་དུས་ཁོང་ལ་མ་རྒན་
ནས་དབྱར་ཚེ་འོ་མ་ནམ་བསྲུབ་སྐབས། མར་བུ་ལུ་རེ་ཟུར་དུ་བཅད་ནས་སྔ་
མའི་སྟེང་ཕྱི་མ་བསླན་པའི་གྲོད་ཐུམ་ཞིག་བསྐུར་བྱུང་བའི་མར་དེ་ཨ་བུ་རིན་པོ་
ཆེར་གསོལ་རྩམ་ནང་དྲང་བར་རྩམ་པ་ལ་གཟིགས་ནས་ཅུང་ཞིག་བཞུགས།
ཁྱོད་ཀྱི་མར་དེ་ལྕུམ་གྱི་འབོག་ཐོ་འདྲ་བ་ཅི་ཡིན་གསུངས། ལོ་རྒྱུས་ཞུས་པས་འོ་
ན་ངས་ཟ་མི་ཕོད་གསུངས་ནས་མ་བཞེས། ཉིན་གཅིག་ཁྱོད་ནས་ཨ་མ་དྲན་
ནམ་གསུངས་དེ་ཙམ་མི་དྲན་ལགས་ཞུས་པས་འོ་སྙིང་རྗེ་མ་བསྒོམ་པས་ལེན་ད་
ཕ་གི་ལྕང་མའི་ནང་སོང་ལ་མར་ཤེས་དྲིན་དྲན་སོགས་ཞག་བདུན་བསྒོམ་ལ་
ཤོག་གསུངས། དེ་བཞིན་དུ་ཞག་བདུན་རིང་མར་ཤེས་དྲིན་དྲན་སོགས་

བསྒོམས་པས་བྱམས་སྙིང་རྗེ་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་
སྐྱེས་པ་ཞིག་བྱུང་། སྐུ་མདུན་དུ་དེ་ཚུལ་ཞུས་པས་འོ་དེ་ཡིན་བསྒོམ་ན་རྒྱུད་ལ་
སྐྱེ་བ་ཆོས་ཉིད་ཡིན་དེ་འདྲ་བ་དགོས། ངས་ད་སྔོན་ཁྱོད་ལ་དཀོར་མ་ཟ་བྱས་
ཀྱང་ད་རེས་ཀྱི་ཐེབ་འདིར་ཟ་རྒྱུ་ཅི་རྙེད་གྱིས་ལ་རེ་ཞིག་མ་རྒན་དང་འཕྲད་དུ་
སོང་ལ་སླར་ཤོག་གསུངས། ཨ་བུའི་མ་འདས་པའི་དགོངས་རྫོགས་ལ་ཕྱིན་པས་
རྟ་ཕོ་གཅིག་དང་དངུལ་སྲང་བཅུ་གནང༌། དེའི་སྟེང་རྫ་ཆུ་ཁ་ནས་ཡིད་ལྷུང་
བར་ལྡོམ་བུ་ཞིག་བྱས་པས་ཇ་རྦག་རེ་ཟུང་དང་ཟོག་ཆ་ཤས་རྙེད་པ་མ་རྒན་ལ་
སྤྲད། དཀོར་ངན་དེ་ཕར་དེད་ན་རྙེད་རྒྱུ་ཞིག་མིན། མི་དགོས་དུས་ཚུར་སྟེང་དུ་
སྤུངས་པ་ལྟར་བྱེད་འདུག་གསུངས། ཡང་སྐབས་ཤིག་ན་ཁོང་དཔོན་སློབ་རྡོ་ཨ་
རིས་ནགས་ནང་དུ་སྐུ་གསུམ་གྱི་ཇ་བསྐོལ་རྫོགས་པ་ཆེན་པོ་སེམས་ཉིད་ངལ་
གསོ་སོགས་ངལ་གསོ་སྐོར་གསུམ་པོ་བཤད་ཀྱིན་སྒོམ་གྱིན་ཉམས་ཁྲིད་དུ་
བསྐྱངས་པས་སྒྱུ་མ་ངལ་གསོ་བསྒོམ་དུས་ཤིག་ཏུ་ངའི་སྣང་བ་བདེན་འཛིན་གྱི་
རྫུན་ཕུག་རྡིབ་ནས་ཆོས་ཐམས་ཅད་བདེན་མེད་སྒྱུ་མའི་ཡོ་ལང་དུ་ཤར་སོང་
གསུངས།  ི དེ་རྟོགས་པ་ཡིན་ནམ་ཞུས་པས་མིན་ཉམས་བཟང་པོ་རེ་ཡིན་
གསུངས། སྐུ་གསུམ་གྱི་ཇ་ཅི་ལགས་ཞུས་པས་ངེད་དཔོན་སློབ་ལ་མཐུན་རྐྱེན་
དཀོན་པོ་ཞིག་ལས་མེད་པས་ནང་མོ་ཇ་ཅུང་ཞིག་བཏབ་ནས་བསྐོལ་བས་ཁ་
དོག་དྲི་རོ་བཟང་ཙམ་བྱུང་བས་དེ་ལ་སྤྲུལ་སྐུའི་ཇ་ཟེར། ཉིན་གུང་ཇ་ལྷག་དེ་
ནང་ཆུ་གཅིག་བསབས་ནས་བསྐོལ་བས་སྔར་ལས་ཞན་ཙམ་བྱུང་བ་ལ་ལོངས་
སྐུའི་ཇ། དགོང་མོ་དེ་སྟེང་ཆུ་བསབ་པ་ལ་ཁ་དོག་དྲི་རོ་གང་ཡང་མ་བྱུང་བས་
ཆོས་སྐུའི་ཇ་ཞེས་ཨ་བུའི་ཞལ་ཀྱལ་མཛད་ནས་བཏགས་པ་ཡིན་གསུངས། འོ་ན་
བཞེས་རྒྱུ་ཇི་འདྲ་ལགས་ཞུས་པས་ནང་དུས་རྩམ་པ་ཉུང་ངུ་ཞིག་འདེབས་རྒྱུ་

གྱི་སྟེང་མདུན་རྟེན་ཟངས་ཕུར་ཆུང་ངུ་ཞིག་ཡོད་པ་དེ་ཡང་འཁྲབ་འདུག་
གསུངས། དེ་ཅི་ལགས་ཞུས་པས་བཟང་ངན་ཅི་ཡིན་མི་ཤེས་གསུངས། ཕུར་པ་
དེ་ཡོད་དམ་ཞུས་པས་གཏེར་སྟོན་བསོད་རྒྱལ་ལ་གནང་བ་ཡིན་ཁོང་ལ་ཕུར་པ་
དེ་ཡོད་དུས་གཏེར་ལེན་ཚེ་བྲག་ཅི་འདྲ་ཞིག་བརྐོ་ཡང་འདམ་ལ་བཏབ་པ་ལྟར་
ཡོད་ཟེར། རྗེས་སོར་ཕུར་པ་དེ་གོ་འཇོ་ཁང་སར་ཚང་ལ་གནང་བ་ཡིན་འདུག  ོ
དེ་རྗེས་གཏེར་ལེན་དུས་བྲག་ནི་བྲག་རང་བརྐོ་བ་ལྟར་འདུག་ཟེར་ཁོང་བླ་ཆེན་
དུ་སོང་བས་ལི་གཏེར་སོགས་ལས་དེ་འདྲས་ཐུགས་མི་ཚིམ་པ་འདྲ། ང་ལ་ཨ་བུ་
བཀའ་དྲིན་ཅན་ནས་ཁྱོད་ལོ་ལྔ་བཅུར་མ་སླེབས་པར་རྫོགས་ཆེན་གཞན་ལ་མ་
བཤད། དེ་ནས་བཤད་ཐུབ་ན་ཤོད་གསུངས་ཀྱང་ལྔ་བཅུར་མ་སླེབས་གོང་དགེ་
མང་དབོན་བསྟན་དགས་མ་བཤད་ཐབས་མེད་ཡིན་ཚུལ་གྱིས་ཅུང་ཞིག་བཤད་
ཤོར། དེ་མིན་ཨ་བུའི་བཀའ་དང་འགལ་བ་སྐད་ཅིག་ཀྱང་འགྲོ་མ་མྱོང་བས་
བརྒྱུད་པ་གསེར་གྱི་ཉག་ཐག་ལ་དམ་སེལ་གྱི་གཡས་མ་གོས་པ་ཞིག་ཡིན་
གསུངས། དེ་ལྟར་བཀའ་དྲིན་ཅན་དེ་ཐུགས་སྒམ་པ་ནང་གི་ཡོན་ཏན་རྣམས་
ཤིན་ཏུ་སྦས་པའི་རྣམ་ཐར་ཁོ་ན་ལྷུར་མཛད་ཀྱང་ཞར་ལ་ཕེབས་པའི་གསུང་གི་
བདུད་རྩི་ཕྲ་མོ་རེས་ཀྱང་ཐེག་པ་གསུམ་གྱི་མངོན་རྟོགས་གཞི་ཚུལ་ཁྲིམས་ལ་
བརྟེན། རྟེན་ཏིང་ངེ་འཛིན་གྱིས་སྒྲུབ། ངོ་བོ་བྱམས་སྙིང་རྗེ་དང་འབྲེལ། བསྐྱེད་
རྫོགས་ཐུན་མོང་དང་ཐུན་མིན་གྱི་གནད་ཐམས་ཅད་ལ་ཉམས་བཞེས་ཀྱི་མཐར་
སོན་པ་རྒྱུད་གཞུང་རྣམ་དག་གི་དཔང་པོ་ཕེར་བ་ལགས། འབྲོམ་གྱི་ཞལ་ནས་
ང་ཡི་བརྒྱུད་པ་འདི་ཆུ་ཕུགས་གངས་ལ་ཐུག་པ་ལྟ་བུ་ཞིག་སྟེ། རྫོགས་པའི་
སངས་རྒྱས་ནས་ང་ཡི་བླ་མ་ཨ་ཏི་ཤའི་བར་དེའི་བླ་མ་ནི་དེ་ཡིན་ཞེས་བརྒྱུད་པ་
རེ་རེ་ནས་མཛུབ་མོ་འཛུགས་ཆོག་པ་ཞིག་ཡིན། རིན་ཆེན་བྱང་ཆུབ་སེམས་ཀྱི་

ཉམས་ལེན་ཟམ་མ་ཆད་པས་བརྒྱུད་པ་བྱིན་རླབས་དང་ལྡན་པ་ཡིན། ཟབ་མོ་
ལྟ་བ་དང་རྒྱ་ཆེན་སྤྱོད་པའི་མན་ངག་ཡོངས་སུ་རྫོགས་པས་ཐེག་པ་ཆེན་པོའི་
ལམ་གྱི་གནད་ལུས་པ་མེད་པར་ཚང་བ་ཞིག་ཡིན་གསུངས་པ་བཞིན་འདིར་
ཡང་བརྒྱུད་པ་ཕུགས་ལ་ཐུག་པ་ཞིག་ཡིན་ནོ། །དམ་པ་འདི་ཉིད་རྒྱ་སྡུག་རི་ཁྲོད་
ན་བཞུགས་དུས་བདག་ལོ་གཉིས་ཙམ་གྱི་སྟེང་ཕས་ཁྲིད་ནས་སྐུ་མདུན་མཇལ་
ཁ་ཞུས་པས་ཐུགས་དགྱེས་ཚོར་ཆེན་པོ་མཛད། ཤིང་ཕོར་རྩི་མ་གཅིག་རྒུན་
འབྲུམ་དཀར་ནག་དང་བུ་རམ་གྱིས་བཀང་བ་ཚེ་རིལ་སྲུང་མདུད། ཁ་བཏགས་
སྐེར་སྒྲོན་བཅས་བསོད་ནམས་བྱེ་བའི་དཔལ་གྱིས་འཁྱུད་པའི་ཕྱག་ཟུང་སྤྱི་བོར་
བཀོད་དེ་རྣམ་ཀུན་བཀྲ་ཤིས་སུ་བགྱིད་པའི་བྱིན་རླབས་སྨོན་ལམ་གནང་ཞིང་
ཕ་ལ་འདི་ཅུང་ཟད་ནར་སོན་པ་ན་ཆོས་ཞུར་ཁྲིད་འོང་དགོས་ཚུལ་གྱི་བསླབ་བྱ་
བསྩལ་བ་ཕྱིས་ཀྱི་རྟེན་འབྱུང་དུ་མངོན། ཁུ་བོ་བྱང་ཆུབ་ཟེར་བ་སྒར་ཐོག་ཡོད་
པར་གསུངས་འཕྲོས་ལས་དེ་རིང་གི་བུ་ཆུང་དེ་དེ་འདྲ་ངོ་མཚར་ཅན་ཞིག་
འདུག་ཅེས་ཡང་ཡང་གསུང་འདུག་པས་གཙང་སྦྲ་སོགས་ལེགས་པོ་དགོས་རྒྱུ་
འདྲ། བླ་མ་རིན་པོ་ཆེའི་མདུན་མཐོ་དམན་སུ་སླེབས་ཀྱང་དེ་འདྲའི་བཟང་ངན་
གཏན་ནས་མི་གསུང་བས་དེ་བརྟགས་བྱ་ཆེ་ཚུལ་འཕྲིན་དུ་སྤྲིངས་པར་ཐོས། དེ་
ནས་ལོ་དགུར་སོན་པ་མེ་མོ་ཕག་གི་ལོར་ཆུ་ཁོལ་ཚ་ཐོག་ཏུ་གྲུབ་ཆེན་འཇའ་
ལུས་པ་ཆེན་པོའི་ཐུགས་ཀྱི་སྲས་གཅིག་བཅོམ་ལྡན་རྡོ་རྗེའམ་མཚན་གཞན་བླ་
མ་མཐའ་ཡས་སུ་གྲགས་པ་ཚ་གཟིམས་ཕེབས་པའི་མདུན་ངེད་ཕ་བུ་ཡུལ་གྱི་
སྐྱེས་པ་བུད་མེད་མང་པོའི་གྲོགས་དང་བཅས་མཇལ་ཁར་ཕྱིན། > ཟབ་ཆོས་
མཁའ་ཁྱབ་རང་གྲོལ་གྱི་སྔོན་འགྲོའི་ཆོས་ཐུན་ཉིན་བདུན་གྱི་བར་གནང༌། དེ་
དུས་བློ་ཤེད་མ་ཕྱེ་བས་གསུང་གི་གནས་ལ་ཇི་བཞིན་གཏིང་དཔོག་པ་མ་བྱུང་

ཡང་ཞལ་མཇལ་བ་ཙམ་གྱིས་བློ་སྣ་འགྱུར་འགྲོ་བ་ལྟ་བུའི་མོས་གུས་ཐོབ། ཚེ་
རབས་ལས་ཀྱི་བླ་མ་ཞིག་ཡིན་པར་ངེས་ཀྱང་ཁོང་ཡུན་རིང་པོར་མ་བཞུགས་
པར་ཞིང་ཁམས་སུ་གཤེགས། ལོ་བཅུ་གཅིག་གི་དུས་རང་གི་ཁུ་བོ་རྡོ་རྗེ་བསམ་
འགྲུབ་མདུན་གང་བློ་མའི་འགྲེལ་པ་སྦྱངས། རྩ་བ་དང་རྗེ་མཁྱེན་བརྩེའི་འགྲེལ་
པ་བཅས་བློ་ལ་བཟུང་། དེའི་དགུན་ད་ལྟའི་དགོན་གོང་འོག་འདི་ཚོ་མེད་པས་
སྦྱིན་བདག་ཞིག་གི་ཡོན་འཚོགས་ལ་རྟ་ཁྲོམ་གཉིས་ཀྱི་ཚོགས་པ་རགས་བསྡུས་
ཤིག་རྫོང་དཀར་གནས་ནང་འཚོགས། དེར་གང་བློ་མའི་ཚོགས་བཤད་ཞིག་
ཀྱང་བྱས་པས་རྒན་པ་རྣམས་ནས་ངོ་མཚར་བར་བརྩི། དེ་ནས་ལོ་བཅུ་གཉིས་
དུས་ཁུ་བོ་བཀྲ་ཆུང་ཟེར་བ་བླ་མ་བཟང་པོ་ཞིག་ཡོད་པས་ཀཿཐོག་ལུགས་
མགོན་པོ་ཚོགས་བདག་གི་སྒྲུབ་པོད་གཅིག་བྲིས་དགོས་པར་ངས་ཤོག་ལས་བྱས།
བླ་མ་རྡོར་ལིས་ཕྱག་བྲིས་གནང་ཞུས་དག་བྱེད་དུས་མ་དཔེ་བདག་གི་བཏོན་
པས་དུག་དབྱུང་མགོར་སྨྲེང་གྱེར་བ་ནི་ཞེས་པའི་ཚིག་བརྗོད་མ་བདེ་ནས་བླ་མ་
ལ་དྲིས་པར་ཁྱོད་བླ་མ་མི་དགོས་སྐྱ་བོ་གྱིས་ཟེར་དུས་གྲྭ་པ་བྱེད་འདུག ད་ཡི་
གེ་ཙམ་ཡང་མི་ཤེས་གསུངས་མང་དུ་བཀའ་བཀྱོན་པའི་ནུབ་མོར་རྗེ་བཙུན་
འཇམ་དཔལ་དབྱངས་ལ་གསོལ་བ་དྲག་ཏུ་བཏབ་པས་ཐོ་རངས་ཁར་རང་གི་
ཁོང་པའི་ནང་ནས་ཨ་ར་པ་ཙའི་སྒྲ་འུར་གྱིས་གྲགས་ཤིང་སྣང་བ་ལ་ཨ་ར་པ་ཙ་
དམར་སེར་མང་པོ་འོ་མ་འཕྱུར་བ་བཞིན་ཁོང་ནས་ཕྱིར་བྱུང་སྙམ་པ་ཤར་ངང་
ནས་བརྒྱལ། ཕྱིར་ཉིན་ནས་བཟུང་ཀློག་འདོན་པ་ལ་སྔར་དང་མི་འདྲ་བར་ཤིན་
ཏུ་བཟང་བས་ཉིན་ཕྱེད་རེ་ལ་འཕགས་པ་བརྒྱད་སྟོང་དག་པོ་ཚར་རེ་ཀློག་ཐུབ་
པ་བྱུང༌། བཅུ་གཉིས་དུས་ཀླུའི་བུད་མེད་ཞིག་གིས་ཡིད་བཞིན་གྱི་ནོར་བུ་ཡིན་
ཟེར་བ་ཞིག་བྱིན་པ་དང་། བཅུ་གསུམ་དུས་རྫོང་དཀར་ནས་སྨན་གྱི་དཔེ་ཆ་

པོད་གཅིག་རྙེད་པ་བཅས་གཏེར་བདག་སོ་སོ་ལ་ཕྱིར་སྤྲད་ཅིང་དེ་འདྲའི་
རིགས་ལ་རྩིས་ཆེན་གཏན་ནས་མ་བྱས། རང་ལོ་བཅུ་བཞི་པའི་དུས་ན་ཀཿཐོག་
དྲི་མེད་ཞིང་སྐྱོང་སྐུ་ཕྲེང་བཞི་པ་རིག་འཛིན་མི་འགྱུར་བསྟན་པའི་རྒྱལ་མཚན་
གྱི་དངོས་སློབ་ཤུད་པུ་དཔལ་སེང་གི་རྣམ་སྤྲུལ་རྩོད་བྲལ་དུས་བབ་ཀྱི་སྤྲུལ་པའི་
གཏེར་ཆེན་ངག་དབང་བསྟན་འཛིན་ནམ་འཇིགས་བྲལ་མཐུ་སྟོབས་གླིང་པའི་
མདུན་ཀློང་གསལ་རྡོ་རྗེ་སྙིང་པོའི་སྔོན་འགྲོའི་ཁྲིད་འབྲིང་པོའི་ཐོག་ནས་ཞལ་
ཁྲིད་རྒྱས་པ་ཐོབ། དགེ་རྩ་ཆེ་ཆུང་གང་བསྒྲུབ་ཀྱང་དམ་པ་གསུམ་དང་འབྲེལ་
དགོས་པར་གོ་བ་རྣལ་མ་ཆགས། ཁྲིད་དེའི་ལུགས་ཀྱི་སེམས་བསྐྱེད་མཎྜལ་རྡོར་
སེམས་ཕྱི་ནང་གི་བཟླས་པ། མོས་གུས་བླ་མའི་རྣལ་འབྱོར། མཚན་འབུམ་
གསོལ་འདེབས། བར་ཆད་སེལ་ཕྱིར་ཧཱུཾ་རིང་བགྲང་བ་བཅས་གནད་དུ་སྨིན་པ་
བྱས། བཅོ་ལྔ་ན་གཏེར་ཆེན་དེ་ཉིད་ཀྱི་མདུན་ཀློང་གསལ་རྡོ་རྗེ་སྙིང་པོའི་ཟབ་
གཏེར་དང་ཞལ་སྐོང་གསུང་འབུམ་པོད་བཅུ་གཅིག་གི་དབང་ལུང་ཚང་བར་
ཐོབ། དེ་དུས་དང་པོ་སྟ་གོན་ཉིན་ངེད་སྐུ་མདུན་ཡོད་པ་ལ་དོ་ནུབ་རྨི་ལམ་ཅི་
རྨིས་ནང་བར་ངེད་ལ་བཤད་རྒྱུ་ཡོད་པ་དགོས་གསུངས། དོ་ནུབ་ཉལ་བའི་ཐོ་
རངས་ཁར་ཤིང་ལྕང་མའི་སྡོང་པོ་ཆེན་པོ་ཞིག་གི་རྩར་བདག་གིས་འཁར་རྔ་
ཆེན་པོ་ཞིག་བརྡུངས་པས་ཕ་ཀི་ཐག་རིང་པོའི་ས་ནས་ཁྲོམ་འཚོགས་མང་པོ་
ཞིག་འདུས་འོང་བ་རྨིས། ནང་བར་དེ་ཚུལ་ཞུས་པས་གཏེར་ཆེན་རིན་པོ་ཆེས་
ལྕང་སྡོང་དེ་ཀཿཐོག་ཡིན་འཁར་རྔའི་བརྡས་ཁྱོད་རང་ཕྱིན་ཆད་ཀཿཐོག་ཏུ་
ཆོས་འཆད་ཉན་བྱེད་མཁན་ཞིག་འོང་བའི་ལྟས་ཡིན་གསུངས་པ་ཕྱི་མཐའ་
གཟིགས་པར་གོ དངོས་གཞིའི་ཡེ་ཤེས་དབབ་པའི་དུས་སློབ་མ་ལྷར་བསྐྱེད་
པའི་དམིགས་རིམ་ཕོག་པར་རྣམ་སྨིན་གྱི་ཕུང་པོ་སྐད་ཅིག་གིས་གནས་འགྱུར་

ནས་བློས་བཅོས་པ་ལ་མི་ལྟོས་པར་དཔལ་ཆས་ཡོངས་རྫོགས་ཀྱི་ཁྲོ་བོའི་སྐུ་ཡུལ་
གསུམ་གྱད་དུ་གྱུར་པའི་ལྷར་སྣང་གི་ངང་ནས་རྡོ་རྗེའི་གཤོག་པ་གཡོབ་པའི་སྒྲ་
རང་གི་རྣ་ལམ་དུ་ཐོས་རྒྱུ་ཡོད་པ་ལྟ་བུའི་ང་རྒྱལ་བརྟན་པོ་སྐྱེས། དེའི་ལོ་ཁང་
ཚིག་སྒར་ནང་དུ་སོང་བཀའ་དྲིན་ཅན་ལུང་རྟོགས་རིན་པོ་ཆེའི་ཐུགས་སྲས་
མཁས་བཙུན་བཟང་གསུམ་མཁྱེན་བརྩེ་ནུས་གསུམ་གང་ལའང་བསམ་གྱིས་མི་
ཁྱབ་པའི་ཡོན་ཏན་མངའ་བ་མཁན་ཆེན་རྒྱལ་མཚན་འོད་ཟེར་གྱིས་མཁན་པོ་
གནང་། ལས་སློབ་སྐུ་ལུང་མཁན་ཚུལ་ཁྲིམས་ནོར་བུ། དུས་བསྒོ་བ་ཀརྨ་དམ་
ཆོས་འོད་ཟེར། གྲོགས་དན་པ་ཚེ་དབང་རིག་འཛིན། ལས་ཀྱི་ཁ་སྐོང་སྨིན་གླིང་
རྡོར་འཛིན་རྣམ་གྲོལ་རྒྱ་མཚོ་བཅས་དད་པའི་དགེ་འདུན་གྲངས་ཚང་བའི་
མདུན་ཚིག་གསུམ་རིམ་ནོད་ཀྱི་དགེ་ཚུལ་སྡོམ་པ་བླངས། བཀའ་དྲིན་ཅན་ལུང་
རྟོགས་རིན་པོ་ཆེའི་མདུན་ཤོག་གསུངས་ཕྱིན་པས་ཐུགས་ཤིན་ཏུ་མཉེས་མཉེས་
དང་ཁྱོད་རབ་བྱུང་གི་སྡོམ་པ་ཐོབ་པ་སྐལ་བ་བཟང་། གཞི་ཆོག་ལས། དེ་ལྟར་
དགེ་ཚུལ་ཐོབ་མ་ཐག །འདི་ལ་ཁྱིམ་པ་ཐམས་ཅད་ཀྱིས། །ཕྱག་འཚལ་སྨོན་པར་
འགྱུར་བ་ཡིན། །ཅེས་གསུངས་པ་བཞིན་ཁྱིམ་གྱི་འཆིང་བ་ལས་གྲོལ་ཞིང་། ཡོན་
ཏན་བླ་ན་མེད་པའི་རྟེན་བྱེད་པ་ལགས། མགོན་པོ་ཀླུས། ཁྲིམས་ནི་རྒྱུ་དང་མི་
རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས། །ཞེས་པ་
ལྟར་ཕན་ཡོན་བསམ་གྱིས་མི་ཁྱབ་པས་བསླབ་བྱའི་གནས་རྣམས་ངེས་པར་
བསྲུང་དགོས། དེ་ཡང་རྣམ་ངེས་ལས། སྲོག་གཅོད་མ་བྱིན་ལེན་དང་མི་ཚངས་
སྤྱོད། །རྫུན་སྨྲ་ཆང་འཐུང་ཕྱི་དྲོའི་ཁ་ཟས་དང༌། །གར་སོགས་ཕྲེང་སོགས་མལ་
སྟན་ཆེ་མཐོ་དང༌། །གསེར་དངུལ་ལེན་སྤངས་རགས་པ་བཅུར་དྲིལ་གསུངས། །
ཞེས་པ་བཞིན། རྩ་བ་བཞི་དང༌། དེ་སྟེང་ཡན་ལག་དྲུག་གི་སྤང་བླང་རྣམས་ཇི་

ལྟ་བ་བཞིན་ལག་ལེན་ལ་ཐེབས་དགོས་ཞིབ་མོ་སུམ་ཅུའང་དེ་ནང་ཕྱོགས་
འཐུས་ཞེས་བསླབ་བྱ་ཞིབ་མོར་སྩལ་ཞིང་ཞལ་ཏ་བཟང་པོ་དང་། རས་དར་
དམར་ཁ་ལྔ་གནང་། དེ་ཕྱིན་རང་ནས་ཀྱང་བསླབ་བྱའི་གནས་ལ་དྲན་ཤེས་
བག་ཡོད་དང་འབྲེལ་དགེ་ཚུལ་ལ་འབྲལ་བའི་སྤང་ལྟུང་མ་གསུངས་ཀྱང་ཆོས་
གོས་དང་མཐང་གོས་འབྲལ་མེད་འཆང༌། ཕྱི་དྲོའི་ཁ་ཟས་སྤང་བ་སོགས་དང་
གསེར་དངུལ་ལེན་པ་ལའང་ལེན་པ་ལྟ་ཅི་རེག་པ་ཙམ་ཡང་སྤངས་ཏེ་རགས་པ་
བཅུ་ལག་ལེན་ལ་ཐེབས་ངེས་བྱས། དེ་ཡང་ངོས་ལྐོག་ཅན་གྱི་ཚུལ་འཆོས་མིན་
པར་ངེས་འབྱུང་གི་བསམ་པས་བསླབ་པའི་གནས་རྣམས་ལ་ཤིན་ཏུ་གུས་པ་
བསླབ་པ་ཡིན་ནོ། །ལར་ཚུལ་ཁྲིམས་གཙང་བ་གཅིག་པུའི་ཡོན་ཏན་གྱིས་དེང་
སང་ཐམས་ཅད་ཀྱིས་བླ་མར་བརྩི་ཞིང་བཀུར་བ་འདི་ཡིན་པས་ངེད་ཀྱི་རྗེས་སུ་
འཇུག་པ་དག་གིས་སྡོམ་པས་རྒྱུད་ལེགས་པར་སྡོམ་པ་དང་བསླབ་བྱའི་གནས་
ལ་དྲན་ཤེས་ཀྱིས་བསྲུང་བ་གལ་ཆེ། ཀརྨ་ཆགས་མེད་རིན་པོ་ཆེའི་ཞལ་ནས།
བན་རྒན་སྡོམ་པ་གཙང་བ་དེ། །གྲུབ་རྟགས་ནང་ནས་ཆེ་ཤོས་ཡིན། །གསུངས་
པ་དེ་ཤིན་ཏུ་ཐུགས་མད། དེ་རྗེས་ལོ་གཉིས་ཙམ་ལ་རྣམ་གཡེང་དུ་ལུས། བཅུ་
བདུན་ལོར་ཤེར་ཕྱིན་རྒྱས་པ་ཚར་གཅིག་བཀླག་པས་རྐྱེན་བྱས་སྟོང་པ་ཉིད་ཀྱི་
དོན་ལ་ཤིན་ཏུ་སྤྲོ་བ་སྐྱེས། སྒྱུ་མས་སྒྱུ་མ་ལ་རློམ་སེམས་སོགས་ཀྱི་སྐབས་སྣང་བ་
བདེན་མེད་རྨི་ལམ་ལྟ་བུའི་ངེས་པ་སེམས་ལ་ཤར། དེའི་དགུན་སྟོད་ཞིག་ལ་
བདེན་པའི་གཅིག་དུ་བྲལ་གྱི་ངེས་པ་ཡིད་ཡུལ་དུ་ཤར་བས་ཆོས་དང་གང་ཟག་
གི་བདག་ཅེས་བྱ་བ་དེ་ལེགས་པར་བཙལ་བས་ཡུལ་དང་ཕྱོགས་དང་དུས་གང་
ནའང་མི་འདུག་སྙམ་པའི་ངེས་པ་སྔར་ལས་ལྷག་པར་འདྲོངས། སྔར་ཟླ་གྲགས་
ཀྱིས་མིག་དང་རྣ་བ་སྣ་ཡང་ཚད་མ་མིན་སོགས་ཀྱི་དོན་རྟེན་འབྲེལ་རང་བཞིན་

མེད་པ་ལ་ངེས་པའི་ཤེས་པ་གཏིང་ཚུགས་པ་རྙེད་ནས་དེའི་ངང་ལ་རྩེ་གཅིག་ཏུ་
མཉམ་པར་བཞག་པས་དང་པོ་འཛིན་པའི་སེམས་འགགས་ནས་སྣང་བ་ཙམ་
ཞིག་ཐད་ཀ་ན་སྣང་། ཅི་ཞིག་ན་སྣང་བ་ཙམ་པོ་དེ་ཡང་ནུབ་ནས་སེམས་གསལ་
སྟོང་གི་ཡུལ་སྟོང་སེང་ཞིག་སྣང་། དེ་ནས་དེ་ཡང་ནུབ་པས་བློ་དང་སྟོང་པ་
གཉིས་ཀ་ལོག་སྟེ་བློ་དང་སྟོང་པ་གཉིས་ཆུ་ལ་ཆུ་བཞག་པ་ལྟར་རོ་གཅིག་ཏུ་
སོང་བའི་སྐབས་རྟོག་མེད་དུ་ལུས། དེའི་ངང་སེམས་ནས་སེམས་རགས་པའི་
སྟེང་ཚུར་ལྡང་བར་རྩོམ་པ་ན་སྣང་བ་ཐམས་ཅད་བདེན་མེད་སྒྱུ་མ་རྨི་ལམ་ལྟར་
ཤར་ནས་བདེན་འཛིན་རེས་འགའ་ཙམ་ལས་མི་འཆར་བའི་ཚུལ་འདི་ལ་དཔག་
ན་འཕགས་པ་ས་ཐོབ་པ་རྣམས་ལའང་ཡུན་མི་རིང་བ་ཙམ་མ་གཏོགས་བདེན་
འཛིན་གཏན་མི་སྐྱེ་བ་མིན་པ་འདྲ། ཡུལ་སྟོང་ཉིད་ལ་མངོན་སུམ་ཅན་གྱི་རྟོག་
མེད་དང་ཕྱིས་རང་ལོ་ཉེར་བདུན་པར་སོན་དུས་ཚད་ཕེབས་ཀྱི་རྟགས་རྫོགས་
པའི་སྐབས་ཡུལ་ཡུལ་ཅན་གྱི་གནས་ལུགས་རིག་པ་ཡེ་ཤེས་དང་། རྩལ་ཤེས་
རབ་ཀྱིས་མངོན་སུམ་དེ་གཉིས་ཁྱད་པར་ཤིན་ཏུ་ཆེ་བ་ཞིག་ཡོད་པ་རང་གི་མྱོང་
བ་ཡང་དག་པས་གྲུབ། རྗེས་ཐོབ་ན་ཉོན་སྒྲིབ་སྤངས་པ་དང་རྩལ་གྱི་ཆོས་རབ་
རྣམ་འབྱེད་ཀྱི་ཤེས་རབ་ལའང་ཤུགས་ཆེ་ཆུང་ཡོད་པ་རྣམས་ནི་སྤྲོས་པས་ཆོག་
པར་སེམས། དེང་སང་མདོ་སྔགས་ཀྱི་མཐོང་ལམ་གཉིས་དང་དེ་འཇལ་བྱེད་ཀྱི་
ཤེས་རབ་ཀྱང་གཅིག་པར་འཛིན་པ་རྣམས་ལ་བརྩེ་བས་བཤད་པའོ། །བཀའ་
དྲིན་ཅན་གྲུབ་སྒར་དུ་ལོ་དགུའི་བར་བཞུགས་ནས་སླར་རང་ཡུལ་དུ་ཕེབས་
བཞེད་ཀྱིས་བླ་མ་འོད་ཟེར་ལ་གསུང་བྱོན་པར་ད་རེས་ཁྱེད་ཚོའི་རྟོགས་ལྡན་བྱ་
སྒོང་འདྲ་བ་འདི་རྣམས་ལ་ཁ་མིག་རེ་ནི་བཏོད་ཟིན། ངེད་ཀྱི་རྨི་ལམ་དུ་གསེར་
གཞུང་གི་ལུང་པའི་སྨད་ཙམ་ན་གསེར་གྱི་མཆོད་རྟེན་ཆེན་པོ་ཉལ་ཐབས་སུ་

ཡོད་པ་ཞིག་འདུག་པ་ཡར་བསླང་བས་ཐེག་ལ་ཁད་ལན་མང་དུ་རྨིས་པས་འགྲོ་
དགོས་གསུངས། ཕྱི་ལོ་ཟླ་བ་ལྔ་པའི་མཇུག་སྒར་ཐོག་ནས་བཏེགས་ཏེ་ཆུ་ཚན་
ཁར་བཞུགས་འདི་ནས་རྟ་ཁྲོམ་གཉིས་ཀའི་བླ་གྲྭ་ཚང་མ་རྐྱ་བསུར་ཡོང་། ཆུ་
ཁོལ་ཚྭ་ཐོག་ནས་མཇལ་ཁ་ཞུས་ཞག་ཤས་བཞུགས། ཕེབས་ཉིན་ཆིབས་ཐོག་
ནས་ཐམས་ཅད་ཀྱི་རྐྱ་ཕྲེང་བསྒྲིགས་ལ་སོང་། ངག་ལི་དང་སངས་རྒྱས་སྐྱབས་
གཉིས་བླ་མཆན་ཚུལ་གྱིས་ངའི་གཡས་གཡོན་དུ་ཤོག་གསུངས། མོ་རྐུང་དམག་
ལམ་སྒང་དུ་རྒྱ་ཤོད་པའི་ཐབས་བསུ་དང་འཕྲད། བླ་མ་ངག་དབང་བསྟན་པ་
འདས་པའི་དགོངས་རྫོགས་ཉེ་སྐོར་ཞིག་ལ་ཕེབས་ནས་བསྔོ་སྨོན་གནང་སྟེ་
གསོལ་ཇ་བཞེས། དེར་ཨ་འཛོམ་རིག་འཛིན་ཆེན་པོའི་སྤྲུལ་སྐུ་ངག་དབང་ཡང་
ཕེབས་ཕྱག་རྟེན་དུ་དངུལ་གྱི་མགོ་རྒྱན་རྟགས་བརྒྱད་ཀྱི་རི་མོ་བཀྲ་བ་དང་བླ་མ་
འདས་པའི་རྡོར་དྲིལ་སྤུས་ལེགས་གཅིག་ཕུལ་ནས་རང་ཡུལ་དུ་ཆགས་ཕེབས་པ་
སྤྲོ་དགའ་བཀའ་དྲིན་ཆེ་ཚུལ་དང་། རྟ་ཁྲོམ་གཉིས་གཙོས་འདི་ཕྱོགས་ཀྱི་གདུལ་
བྱ་ལ་དགོངས་ནས་ཆོས་ཀྱིས་རྗེས་སུ་འཛིན་པ་དང་། དམ་ཆོས་རྫོགས་པ་ཆེན་
པོའི་ལམ་གནད་མ་ནོར་བར་སྟོན་པ་ཉིད་ཙམ་ལས་གཞན་དུ་མ་དམིགས་པས་
ཆོས་ཀྱི་འཁོར་ལོ་རྒྱ་ཆེན་པོ་བསྐོར་བ་དང་ཞབས་པད་བསྐལ་བརྒྱའི་བར་
བརྟན་ནས་རྫོགས་ཆེན་ཚང་གི་ཡར་གདན་འདྲེན་ཞུ་བ་བྱུང་ཡང་མི་གསན་
པར་མཁྱེན་མཁྱེན། གལ་སྲིད་ཕྱོགས་གཞན་ལ་ཕེབས་མཛད་ཚེ་ངེད་བན་རྒན་
ནས་ཉིད་ཀྱི་གཟན་མཐུར་འཇུ་དགོས་བྱུང་ཡང་བཏང་རེ་ཞེས་ལུགས་གཉིས་ཀྱི་
ཞུ་བ་གཅམ་བུ་ཙམ་མིན་པར་སྙིང་ནས་གསོལ་བ་བཏབ་པ་གསན་ཏེ་བཞུགས་
རྒྱུའི་ཞལ་བཞེས་གནང་། དེ་ནས་ཡེ་ལེ་སྒར་པའི་ཐང་སྟོད་དུ་བླ་བྲང་གིས་
གཟིམ་གུར་ཐབ་ཚང་བཞུགས་གདན་སོགས་ཤིན་ཏུ་གྲ་བསྒྲིགས་ལེགས་པོ་

གནང་འདུག་པ་དེར་བཞུགས་ནས་བསུ་མ་རྣམས་སོ་སོར་གྱེས། ཞག་ཤས་ནས་
ངེད་སྐུ་མདུན་དུ་ཕྱིན་པས་ཟླ་བ་དྲུག་པའི་ཚེས་བཅུར་ཚོགས་བསྐང་ཞིག་
བཏང་རྒྱུ་ཡིན་པས་མོས་པ་ཅན་ཡོད་ན་ཁྱོད་ནས་ཆབ་རྒྱོབ་ལ་ཚོགས་མཆོད་ཅི་
འབྱོར་ཁྱེར་ཤོག་གསུངས། དེ་བཞིན་སོ་སོའི་སྒོར་གསུང་འཕྲིན་བསྐྱལ་བས་ད་
རེས་གཟབ་དགོས་ཟེར་ནས་རྟ་ཁྲོམ་གཉིས་ཀྱང་ད་ལྟ་དང་མི་འདྲ་བར་སྡེ་ཤས་
མི་སྲབ་སྟབས་མར་ཆུར་དོ་བོ་ཕུལ་བ་ཡང་མང་དུ་བྱུང་། གཞན་མར་ཐུད་འོ་ཞོ་
འབུལ་མཁན་ཤིན་ཏུ་མང་། མངའ་རིས་པཎ་ཆེན་གྱི་ཟབ་གཏེར་གུ་རུ་ཡོན་
ཏན་གཏེར་མཛོད་ཀྱི་ཚོགས་བསྐང་རྒྱས་པ་ཞིག་གསུངས། ཕྲན་ལ་སྟོན་སོ་
འདིར་སྔོན་འགྲོ་ཞིག་བཤད་རྒྱུ་ཡིན་པས་ཤོག་གསུངས་དེར་ཟླ་ཤས་བཞུགས།
ཟླ་བ་བརྒྱད་པའི་ཚེས་བཅུ་གསུམ་ཉིན་པདྨ་རི་མཐོར་སྒར་བཏེགས། ཉིན་
གཅིག་ངེད་སྐུ་བཅར་ཞུས་པས་ད་རེས་ས་རྒྱ་འདི་ཡང་ཆུང་ཆོས་ཞུ་ཡང་མང་
ཙམ་འདུག་པས་ས་འདི་བགོ་དགོས་གསུངས་ཆོས་ཞུ་ལྔ་བཅུ་ཙམ་ཡོད་པ་ལ་ས་
བགོས་མཛད། ང་ལའང་ཁྱོད་ཀྱི་སྦྲ་ཆུང་ཕུབ་ས་ཡིན་གསུངས་མི་རེ་ལ་ས་
རྟགས་ཕུར་པ་རེ་བརྡུང་བཅུག ཁོང་གི་གཟིམ་སྦྲ་འདི་ཡན་སུ་ཡང་སྡོད་མི་
ཆོག་བླ་སྤྲུལ་མང་པོ་འབྱོར་རྒྱུ་ཡོད་ཅེས་ཕེབས། དེ་ནས་ཟླ་བ་དགུ་པའི་མགོར་
ཀུན་བཟང་བླ་མའི་ཞལ་ལུང་གི་དབུ་གཙུག་ནས་གསུངས་ཀྱང་ཕྲན་གྱི་རུ་བ་
ཁྲོམ་སྨད་དུ་ཡོད་པས་མ་གོ ཉིན་གཅིག་གསུང་ཕྲིན་འབྱོར་དེ་འཕྲལ་ཕྱིན་པས་
འཇུག་པ་སེམས་བསྐྱེད་མགོ་བར་གསུངས་ཚར་འདུག ད་ཞུ་ཨེ་ཆོག་ཞུས་པར་
ཁྱོད་ལ་འཕྲིན་མང་པོ་བསྐུར་ཡང་མ་འཕྲོད་པ་འདྲ་ཞུ་ཆོག་གསུངས། ཕྱིར་ནང་
མཎྜལ་རྟེན་མཚོན་དངུལ་གོར་གསུམ་མར་ཆུར་གཞོང་པ་གང་ལུག་ཁོག་གཅིག་
བཅས་ཕུལ་ནས་ཆོས་གྲལ་དུ་བསྡད་ཆོས་ཐུན་ཟིན་འཕྲལ། སེམས་མཆོག་

བསྐྱེད་པ་མི་གཙོ་སྐྱེས་པ་གཙོ་ཞེས་ལན་མང་དུ་གསུངས། ཨ་ཙི་ཆོས་མཚམས་
ཀྱི་རྟེན་འབྲེལ་ཤིན་ཏུ་ལེགས་གསུངས་ཐུགས་དགྱེས་ཚོར་ཆེན་པོ་དང་སེམས་
བསྐྱེད་མན་ཆད་ཟླ་བ་གཅིག་གིས་རྫོགས་པར་མཛད། ཞར་ལ་དབུ་ནས་གནད་
བསྡུས་ཏེ་ཉིན་རེ་བཞིན་གསུངས་སེམས་བསྐྱེད་མན་ཆད་ལ་ཟིན་བྲིས་ཞིག་
བཏབ། ཆོས་མཇུག་རྫོགས་པ་དང་ཐུགས་བློ་ཞུས་པར་ཁྱོད་ཀྱིས་ད་སྔ་སྔོན་འགྲོ་
ཐོབ་མ་མྱོང་བས་འབུམ་ལྔ་ཞིག་ཀྱང་བསགས་དགོས་ཏེ་གོ་རིམ་ལྟར་མི་འོང་
བས་དགུན་ཚེ་འདིར་རྡོར་སེམས་ཡིག་བརྒྱ་ཐོན། འདོན་ལུགས་ངེད་ཀྱིས་རིམ་
བཞིན་བསླབ་གསུངས་ནས་ཡིག་བརྒྱ་འདོན་བཅུག་མཚམས་རྣམས་སུ་སྟོབས་
བཞིའི་དམིགས་རྣམ་ཞིབ་ཆ་མཛད་དེ་གནང༌། ཁྱད་པར་རྟེན་གྱི་སྟོབས་འདིས་
བསྐྱེད་རིམ་ལ་སེམས་བསླབ་སྟེ་འདྲིས་དགོས་པ་ཡིན་པས་སྣང་ཆ་ནས་སྤྱན་གྱི་
དཀར་ནག་བ་སྤུའི་བུ་ག་ཚུན་ཚད་གསལ་བ། སྟོང་ཆ་ནས་བདེན་པར་གྲུབ་པ་
རྡུལ་ཙམ་ཡང་མེད་པ་སྣང་སྟོང་ཆུ་ཟླ་ལྟ་བུ་ཞིག་གསལ་དགོས་གསུངས། དེ་
བཞིན་བསྒོམ་པས་ཐུན་བསྡུ་བ་ན་རྡོར་སེམས་འོད་དུ་ཞུས་ནས་རང་ལ་ཐིམ་
པས་ཞེས་པའི་སྐབས་སུ་འཇུ་དཀའ་བ་ཙམ་བྱུང་བར་དེའི་ཚུལ་ཞུས་པར་ཨོ་ཧ་
ཅང་ཨ་འཐས་ཆེ་དྲག་པས་ལན། རྡོ་རྗེ་སེམས་དཔའ་ཞེས་པ་དེ་ཞལ་ཕྱག་
འཚོགས་པའི་ཆ་ཙམ་ལ་བློས་བཏགས་པ་ལས་བདེན་དངོས་ཅི་ཡང་མེད། ཞལ་
ཕྱག་རེ་རེ་ནས་བརྟགས་ན་འདུག་གམ་གསུངས། དེ་བཞིན་དཔྱད་པས་སྣང་ལ་
རང་བཞིན་མེད་པའི་གནས་ལ་ངེས་པ་རྙེད། ཞག་ལྔ་བཅུ་ན་ཡིག་བརྒྱ་འབུམ་
ཕྲག ལྷག་ཙམ་གྲུབ་སྡིག་པ་དག་པའི་རྟགས་རྨི་ལམ་དང་དངོས་སུ་ཡང་ལུས་
ཡང་བ་སེམས་ལ་ཏིང་ངེ་འཛིན་གསལ་བ་སོགས་གཞུང་ནས་བཤད་པའི་རྟགས་
རྣམས་སོ ཙར་མངོན་དུ་གྱུར། ད་ཇི་འདོན་ཞུས་པས་སྤྱོད་འཇུག་ལས་དཔུང་

བཞི་བཤད་པ་དོར་བའི་དཔུང་བྱ་བ་ཡིན་པས་རེ་ཞིག་ངལ་སོས་གསུང་བཞིན་
ཞག་བཅུར་ངལ་གསོས། ད་ཐེག་ཆེན་ཚོགས་སྦྱོར་གཉིས་ཀྱི་གྲངས་མེད་གཅིག་
གི་ཚོགས་བསགས་པའི་དོད་པོ་རྡོར་སེམས་དང་མཎྜལ་གཉིས་ཀྱི་བྱས་ནས་
དངོས་གཞིའི་ཁྲིད་མཐོང་ལམ་གྱི་ཡེ་ཤེས་དང་འདྲ་བ་ངོ་སྤྲོད་དགོས་པས་
མཎྜལ་ཞིག་སོགས། འདི་བྱང་ཆུབ་སེམས་དཔའ་ཚོགས་ལམ་པའི་ཚོགས་ཀྱི་སྒོ་
དང་པོ་ཡིན་པས་སྒྲུབ་པའི་མཎྜལ་གྱི་རྟེན་དུ་འདི་རྣམས་ཁྱེར་གསུངས་སྐུ་རྟེན་
དུ་སྟོན་པའི་སྐུ་ལི་མ། གསུང་རྟེན་དུ་མདོ་སྡུད་པ་དང་གསང་སྙིང་རྩ་བ་གཉིས།
ཐུགས་རྟེན་དུ་བཀའ་གདམས་མཆོད་རྟེན་བཅས་གཡར་པོ་གནང་། བཀའ་
གདམས་མཆོད་རྟེན་འདི་ལ་སྐྱེས་བུ་གསུམ་ཀྱི་ལམ་རིམ་དང་སྦྱར་ནས་འཆད་
རྒྱུ་ཡོད་གསུངས་ཏེ་གདན་གྱི་པད་སྤངས་ནས་བཟུང་བསླབ་པ་གསུམ་དང་སྦྱར་
ལུགས་ཞིག་གསུངས། འཕྲོས་ཅི་ཡང་མི་གསུང་བར་ཅུང་ཞིག་བཞུགས་ནས་
ཀུན་མཁྱེན་ཆེན་པོའི་འདྲ་ཞལ་ཞིག་བླངས་ཏེ་འདི་ཀུན་མཁྱེན་པའི་དབུ་ཀླད་
འཇིགས་གླིང་གི་དབུ་སྐྲ་བཅས་འཇམ་དབྱངས་མཁྱེན་བརྩེའི་དབང་པོས་
གནང་བ་ཡིན་པས་འདི་ཡང་ཁྱེར། འདི་རྙིང་མའི་བླ་མ་རྩ་བ་ཆེ་ཤོས་ཡིན་པས་
གསོལ་བ་ཐོབ་དང་ཞལ་མཇལ་བའང་སྲིད། ད་རེས་ཚོགས་བསགས་ཀྱི་སྒོ་དང་
པོ་ཡིན་པས་མཆོད་པ་རྣམ་ལྔ་ཁ་ཚང་ཅི་འཛོམ་དང་ཁྱོད་ཕྱུག་པོའི་བུ་ཡིན་པས་
མར་མེ་ཅི་མང་དགོས་ངས་སྲིན་བལ་སྟེར་གསུངས་སྲིན་བལ་དང་སྨིན་གླིང་གི་
སྤོས་དཀར་དམར་བརྒྱ་ཆགས་གཅིག་དྲི་བཟང་བ་བྱུང་བཅས་གནང༌། དེ་ཉིན་
ནས་བཟུང་གནས་ཁང་ཕྱག་དར་བྱས་ཏེ་རྟེན་རྣམས་རྡོ་ལེབ་གྱི་སྟེང་ལ་བཀོད་
ཤིང་ལེབ་ཆུང་ངུའི་སྟེང་དུ་ཞལ་ཟས་དང་མར་མེ་ཉིན་བསྟར་གྱི་རྣམ་ལྔ་རེ་
ཆགས་མེད་བྱས། མཎྜལ་གྱི་མཆོད་འབྲུ་རྣམས་རྡོ་དང་ཡུག་པོ་བྱ་བྲུན་དང་གས་

ཆག་གི་སྐྱོན་མེད་པ་འབྲུ་ཁལ་བཞི་ཙམ་བཀྲུ་བཤལ་གཙང་མར་བྱས། ཉིན་རེ་
བཞིན་འགོད་རྒྱུའི་འབྲུ་རྣམས་དྲི་བཟང་གི་སྦགས། མཆོད་འབྲུ་རྣམས་ཡང་
ཟློས་གཏན་ནས་མ་བྱས་པར་སྙིང་ཐིག་གཞུང་གི་མཎྜལ་སྟོང་གསུམ་འཇིག་རྟེན་
མ་ཁྲི་གསུམ་ལྷག་ཙམ་ཚར་དུས་སྐུ་མདུན་ཤོག་གསུངས་ཕྱིན་པས་ཅི་ཙམ་ཚར་
གསུངས་དེ་ཚུལ་ཞུས་པར། ད་ཁྲི་བདུན་ཁ་བསྐང་བཅས་མཁྱེན་བརྩེའི་གསུང་
བདག་གཞན་མའམ་ས་གཞི་སྤོས་ཆུས་གཉིས་གང་རུང་བསགས་རྒྱུ་ཁྱོད་རང་
འདམ་ཆོག་གསུངས། མཁྱེན་བརྩེའི་གསུང་དེ་མི་འཐད་པ་མེད་ཀྱང་ཆོས་རྒྱལ་
ཆེན་པོའི་གསུང་དེ་བསགས་ན་སྙམ་ཞུས་པས་དེ་བསགས་ན་ཆོག མཉམ་མེད་
ཇོ་བོས་ད་ལྟ་ཚོགས་བསགས་དང་སྨོན་ལམ་གྱི་སྒོ་གང་ལའང་སངས་རྒྱས་ཀྱི་
གསུང་རྣམ་པར་དག་པ་བཟང་པོ་སྤྱོད་པའི་སྨོན་ལམ་ལྟ་བུ་ཞིག་གལ་ཆེ། དེ་
མིན་འཕགས་པ་ས་བཅུ་པ་ན་བཞུགས་པ་རྒྱལ་ཚབ་བྱམས་པའི་སྨོན་ལམ་ལྟ་བུ་
ཞིག་དང་། ཡང་ན་ས་དང་པོ་ན་བཞུགས་པ་འཕགས་པ་ཀླུ་སྒྲུབ་ཀྱི་གསུང་སྨོན་
ལམ་ཉི་ཤུ་པ་ལྟ་བུའི་བདེན་ཚིག་གྲུབ་པ་རྣམས་ཀྱི་གསུང་ལ་བསྟེན་ན་ཁྱད་པར་
ཆེ། སོ་སྐྱེས་ཀྱི་ཚིག་དང་སྡེབ་སྦྱོར་ཅི་ལྟར་ལེགས་ཀྱང་སྙིང་པོ་མེད་གསུང་པ་དེ་
ལྟར་ཡིན། འོན་ཀྱང་མཁྱེན་བརྩེ་རིན་པོ་ཆེ་ཆོས་རྒྱལ་ཆེན་པོའི་སྤྲུལ་པར་འཁྲུལ་
བ་མེད་པས་དེ་ཙམ་ཁྱད་མེད་ནའང་ཁྱེད་རང་གི་མོས་པ་ལྟར་གྱིས། ས་གཞི་
སྤོས་ཆུས་འདི་ཆོས་རྒྱལ་ཆེན་པོས་གུ་རུ་རིན་པོ་ཆེར་རྒྱལ་སྲིད་མངའ་འབངས་
དང་བཅས་པ་ཕུལ་བའི་དུས་མཛད་པར་གྲགས། ལར་གང་ལའང་བརྟག་
དཔྱད་སྔོན་དུ་བཏང་ནས་མདོ་སྔགས་གཉིས་ཀའི་ལམ་གནད་མི་འཆུག་པ་ལ་
ཁྱད་ཆེ། ཁྱི་དང་གློ་བ་འཕྲད་པ་ལྟར་ཆོས་གང་ཡིན་ཡིན་ལ་འཇུག་སྔ་བྱེད་པ་
ཕུང་ལ་སྦྱོར་བའི་གཞི་ཡིན་ཚུལ་སོགས་ཞལ་ཏ་ཞིབ་པར་གནང༌། དེ་ནས་མར་

ཀུན་མཁྱེན་ཨེ་མཇལ་གསུངས། མ་མཇལ་ལགས་ཞུས་པས་རྨི་ལམ་འདྲ་ཨེ་བྱུང་
གསུངས་རྨི་ལམ་ཞིག་རྨིས་ཚུལ་ཞིབ་ཏུ་ཞུས་པས་ཁྱོད་ལ་ཀུན་མཁྱེན་ཆེན་པོ་
ནས་སྡེ་གསུམ་རྫོགས་པ་ཆེན་པོའི་ཚིག་དབང་གནང་བ་མ་རེད་དམ་གསུངས།
མི་ཤེས་ལགས་ཞུས་པས་ཅི་ཡང་མི་གསུང་ཕྱིས་ཞིག་ན་སློབ་མ་འགའ་རེར་ངག་
ལི་ལ་ཀུན་མཁྱེན་ཆེན་པོའི་ཞལ་གཟིགས་པ་རེད་ཅེས་བསྔགས་བརྗོད་གནང་
ལགས་ཟེར། ཡང་དེ་སྐབས་ཤིག་ན། དོན་དམ་ལྷན་ཅིག་སྐྱེས་པའི་ཡེ་ཤེས་ནི། །
ཚོགས་བསགས་སྒྲིབ་པ་དག་པའི་ལག་རྗེས་དང༌།།རྟོགས་ལྡན་བླ་མའི་བྱིན་
རླབས་ཁོ་ན་ལས། །ཐབས་གཞན་བརྟེན་པ་རྨོངས་པ་ཤེས་པར་བྱ། །ཞེས་པས་
མཐུན་རྐྱེན་ཚོགས་བསགས་པ་མཎྜལ་ལ་རང་གཞུང་ན་ཐུན་མོང་ཐུན་མིན་
སོགས་གསུངས་ཀྱང་ཨ་བུས། སྣང་ཚུལ་སྤྲུལ་སྐུའི་མཎྜལ། །གནས་ཚུལ་ལོངས་
སྐུའི་མཎྜལ། ཁྱབ་བྱེད་ཆོས་སྐུའི་མཎྡལ་ཞེས་གསུངས་པ་འདི་ལ་གོ་བ་མྱོང་རྒྱུ་
ཤིན་ཏུ་ཆེ་གསུངས་ནས་དེ་ལ་རྒྱས་བཤད་གནང་། ད་རང་གི་ལུས་འདིའི་སྟེང་
ནས་ཚོགས་བསགས་པ་ལ་ཀུ་སུ་ལུའི་ཚོགས་བསགས་ཞེས་བྱ་སླ་ལ་ཆོད་ཆེ་བ་
ཞིག་ཡིན། ཀུན་མཁྱེན་ཆེན་པོས་སེམས་ཉིད་ངལ་གསོ་ལས་བླ་མའི་རྣལ་འབྱོར་
དང་འབྲེལ་བར་གསུངས་ཀྱང་ཀུན་མཁྱེན་འཇིགས་གླིང་གིས་མཎྜལ་དང་ཕྱི་
ནང་གི་ཚོགས་བསགས་ཐབས་འབྲེལ་བསྡེབས་ཏེ་གསུངས། གང་ལྟར་ཡང་གལ་
ཆེ་ཞེས་འགྱེད་ཆེན་བཞིའི་དམིགས་རིམ་རྒྱས་པར་བསྩལ་ནས་ནང་དུས་དཀར་
འགྱེད། ཉིན་གུང་ཁྲ་འགྱེད། དགོང་དུས་དམར་འགྱེད་རེ་གྱིས། ནག་འགྱེད་
སྐབས་ཤིག་མི་དགོས་གཉན་སར་སོང་ནས་ལྷོངས་ཚད་ཡུན་རིང་པོར་མ་འོང་
བའམ་འོང་ཀྱང་ཚར་ཚད་མ་རྫོགས་པའམ་དེ་རྫོགས་ཀྱང་ཆོད་ཚད་མ་འོང་བ་
ལ་དགོས་རྒྱུ་ཡིན་ཀྱང་དེ་འདྲའི་རྣམ་བཞག་ཤེས་མཁན་སུ་མི་འདུག་གསུངས་

ནས་གཅོད་ཡུལ་མཁའ་འགྲོའི་གད་རྒྱང་གི་རྣམ་བཤད་ཕྱིན་དྲུག་ལང་ཚོ་དང་
ཨ་བུའི་རྣམ་བཤད་ཟུང་བསྡེབ་ཏེ་ལྗགས་བཤད་གནང༌། དེ་བཞིན་མཎྜལ་དང་
ལུས་སྦྱིན་སྦྲེལ་ནས་ཉམས་སུ་བླངས་པས་ནུབ་རྒྱུན་མར་དུར་ཁྲོད་ཆེན་པོ་རོ་
གསར་རྙིང་མང་པོ་དང་། བྱ་གཅན་རིགས་མི་འདྲ་བ་དུ་མས་གང་བ་ཞིག་ན་
རང་ལུས་ཀྱི་རྣམ་ཤེས་སྤར་ནས་ཁྲོས་མར་གྱུར་པས་ལུས་དེ་བྱ་གཅན་དང་དུར་
བདག་འདྲ་བ་མང་པོ་ཞིག་ལ་འགྱེད་བཏང་བ་རྨིས་དེ་ཚུལ་ཞུས་པས་ཁྱོད་ཨེ་
སྐྲག་གསུངས་ཅི་ཡང་མ་སྐྲག་ཞུས། དེ་ཨུ་ཙཱ་ལའི་དུར་ཁྲོད་ཡིན་དཔལ་གསང་
བའི་བདག་པོ་ཡང་ཐུགས་སྐྲག་ནས་ཕྱག་གི་རྡོ་རྗེ་ཤོར་ལ་ཁད་ཁད་མཛད་ན་
ཁྱོད་མི་སྐྲག་པ་ཅི་ཡིན་ཞེས་ཞལ་ཀྱལ་གནང༌། བདག་གི་སེམས་ནི་ནམ་མཁར་
སྤར་བས་ཁྲོས་མ་ནག་མོ་སངས་རྒྱས་ཐམས་ཅད་བསྐྱེད་པའི་ཡུམ་དུ་གསུངས་
ན་སངས་རྒྱས་ལས་སྟོབས་ཆེ་བའི་ལྷ་འདྲེ་ཇི་ལ་ཡོད། སེམས་སྟོང་པ་ཧར་
སངས་ཞིག་ལས་སྐྲག་པའི་རྣམ་པ་ཇི་ཡང་དྲན་རྒྱུ་མི་འདུག་ཞུས་བར་དེ་འདྲའི་
ཁ་ཧོབ་མ་མཐོ་ཕྱག་ན་རྡོ་རྗེ་ལས་ཁྱོད་བཟང་བ་ཡིན་ནམ་གསུངས། ལར་དེ་ཚོ་
ལུས་སྦྱིན་བྱས་པའི་མཐུ་ཡིན་དེ་རྣམས་བཟང་ངན་ཅི་ཡིན་མི་ཤེས་གསུངས།
དེ་ནས་སོས་ཐོག་དེར་སྙིང་ཐིག་ངག་འདོན་དང་འཇམ་དབྱངས་མཁྱེན་བརྩེའི་
དམིགས་རིམ་གཉིས་སྦྲགས་ཏེ་སྒར་པ་སྤྱི་ལ་སྩལ། འདི་སྐབས་ལན་གཅིག་དང་
སྔ་ཕྱིར་ཨ་བུ་རིན་པོ་ཆེའི་ཕྱག་བཞེས་སྤྱོད་འཇུག་ལེ་བཞི་དང་འབྲེལ་བའི་
སེམས་བསྐྱེད་སྡོམ་ཆོག་ལན་གསུམ་ཐོབ། ཕྲན་ལ་བླ་མའི་རྣལ་འབྱོར་དེ་རེ་ཞིག་
ཞོག་ལ་བློ་ལྡོག་རྣམ་བཞི་ནས་རིམ་གྱིས་བློ་སྦྱོང་དགོས། ཆོས་པ་ཡང་དག་ཞིག་
འོང་བ་ལ་སྔོན་འགྲོ་འདི་གལ་ཆེ། དངོས་གཞི་ཟེར་བ་ལེགས་ལམ་ཞིག་ཏུ་སོང་
ན་རྒྱལ་སྲས་ཞི་བ་ལྷས། རང་དོན་དུ་ཆོས་བརྒྱད་མགོ་སྙོམས་གཞན་དོན་དུ་

བརྩེ་བའི་སྙིང་རྗེ་ཆེན་པོ་རང་ཤུགས་ཀྱིས་འབྱུང་གསུང་པ་བཞིན་ཡིན། སྟོང་པ་
ཉིད་ཀྱི་དོན་གཤའ་མ་ཞིག་རྟོགས་ན་སྟོང་པ་རྟེན་འབྱུང་དུ་ཤར། རྟེན་འབྱུང་
སྟོང་ཉིད་དུ་འགྲོ་ཚུལ་ལ་ངེས་པ་གཏིང་ནས་རྙེད་དེ་རྒྱུ་འབྲས་བསླུ་མེད་ལ་ཡིད་
ཆེས་མི་འབྱུང་མི་སྲིད་དེ་འཕགས་པ་ཀླུས། ཆོས་རྣམས་སྟོང་པ་འདི་ཤེས་ནས། །
ལས་དང་འབྲས་བུ་འབྱུང་བ་གང༌། །ངོ་མཚར་བས་ཀྱང་འདི་ངོ་མཚར། །རྨད་
བྱུང་བས་ཀྱང་འདི་རྨད་བྱུང༌། །ཞེས་དང༌། རྒྱལ་བུ་འབྲོམ་གྱིས་སྟོང་ཉིད་རྟོགས་
པ་དང་སྙིང་རྗེ་སྐྱེ་བ་དུས་མཉམ།སྙིང་རྗེ་སྐྱེ་བ་དང་མི་དགེ་བ་སྤང་བ་དུས་
མཉམ་གསུངས། འོ་ན་དེང་སང་སྟོང་ཉིད་རྟོགས་ཟེར་བ་འདི་རྣམས་ཀྱི་ཉོན་
མོངས་པ་ཁ་མ་བྲི་བ་ཅི་ལགས་ཞུས་པས་དེ་རྣམས་ཁ་སྟོང་དུ་སོང་བ་ཡིན་
གསུངས། དུས་ངན་འདི་འདྲར་སྟོང་པ་ཉིད་དམ་སེམས་ངོ་རྟོགས་ལྟ་བ་མཐོ་
ཟེར་བ་རྣམས་མི་དགེ་བ་སྤྱོད་པ་ལ་སྤོབས་པ་ཇེ་མཐོ་སྤྱོད་པ་ཇེ་རྩིང་ཉོན་
མོངས་ཇེ་རགས་ལ་སོང་། ཁ་ལྟ་ཡུག་པོ་ཞིག་ལ་བློ་རྩེ་གཏོད་འདུག་ཀྱང་སྐྱེ་འཆི་
བར་དོའི་འགགས་ལ་ཐུག་དུས་རྒན་མོ་བསམ་བཟང་ཞིག་ལས་དམན་པ་འདི་
ཚོ་འདྲ་བ་ཞིག་ལས་མི་འོང་། ཁས་བཤད་རྒྱུ་དང་ལག་ལེན་གོ་འཛོལ་དུ་སོང་
བས་དེང་སང་རྙིང་མ་པ་ཟེར་དུས་བོན་པོ་དང་འདྲ་བར་རྩི་བ་འདི་ཆོས་དང་
རང་རྒྱུད་མ་འདྲེས་པར་ལྟ་བ་མཐོ་མདོག་འདིས་ཕུང་བ་ཡིན་པས། རྙིང་མའི་
ལམ་རིམ་རྫོགས་པ་ཆེན་པོ་སེམས་ཉིད་ངལ་གསོ་ལྟ་བུས་རྒྱུད་སྦྱངས། རྫོགས་པ་
ཆེན་པོའི་གནས་ལུགས་ཇི་ལྟ་བ་བཞིན་རྒྱུད་ལ་སྐྱེས་ནས་གོམས་པ་གཉུག་
བསྲིང་། ལྟ་བ་ཤོངས་ཡངས་པ། སྤྱོད་པ་ཞིབ་ལ་ཏིག་པ་ཞིག་བགྱིས་ན་རིག་
འཛིན་འཇིགས་མེད་གླིང་པ་དགའ་ལྡན་ཁྲི་རིན་པོ་ཆེ་ཤར་རྩེ་བྱང་རྩེ་ས་སྐུའི་
བདག་ཆེན་རྣམས་ཀྱིས་བླ་མ་རྣམ་དག་ཏུ་བཀུར་བའང་རྙིང་མའི་གཞུང་དང་

ལམ་རིམ་རྒྱུ་མཚན་བསྡེབས་པ་རེད། ད་ངེད་རང་གཉིས་ཁོམ་ཁོམ་ཞིག་བྱས་
ནས་སྔོན་འགྲོ་བློ་ལྡོག་རྣམ་བཞི་འདི་ལ་བློ་སྦྱོང་ཡང་ཡང་དགོས། ཨ་བུའི་ཕྱག་
ལེན་ལ་སེམས་ཉིད་ངལ་གསོའི་དོན་ཁྲིད་འདིས་ཞག་གྲངས་སམ་ཁྲིད་ཚུལ་སྔོན་
འགྲོ་དལ་འབྱོར་རྙེད་དཀའ་ནས་འཇུག་པ་སེམས་བསྐྱེད་ཀྱི་བསླབ་བྱ་ཕ་རོལ་
ཕྱིན་དྲུག་ཡན་ཆད་ཞག་བརྒྱ་དང་བཞི་བཅུ་རྩ་དྲུག་གི་བར་བློ་སྦྱོང་བ་ཡིན། དེ་
ལྟར་བགྱིས་ན་རབ་བསམ་གཏན་བཞི་པ་འབྲིང་བསམ་གཏན་དང་པོ།ཐ་
ནའང་འདོད་སེམས་རྩེ་གཅིག་ཞིག་མི་འགྲུབ་མི་སྲིད། དེ་གྲུབ་ནས་གཟོད་
རྫོགས་ཆེན་གྱི་རིག་པ་ཞིག་ངོ་སྤྲད་ན་ཞི་ལྷག་ཟུང་འཇུག་མཚན་ཉིད་པ་འོང་།
ཞི་བ་ལྷས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་
འཇོམས་པ་ཤེས་བྱས་ནས། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་
རྟེན་ཆགས་པ་མེད་ལ་མངོན་དགས་འགྲུབ། །ཞེས་སེམས་རྣམ་པར་གྲོལ་བ་ལྷག་
མཐོང་གིས་ལམ་ལ་མདོ་སྔགས་གང་ཡིན་ཡང་དེའི་རྟེན་རླུང་མེད་པའི་མར་
མེའི་སྣང་བ་གསལ་བ་བཞིན་མི་གཡེང་བའི་རྒྱུ་ཞི་གནས་མཚན་ཉིད་པ་ཞིག་
བསྒྲུབ་དགོས་ལ། དེ་ཡང་འཇིག་རྟེན་ལ་ཆགས་པ་མེད་པའི་རྒྱུ་ངེས་པར་འབྱུང་
བའི་ཀུན་སློང་གིས་ཡང་དག་པར་བླང་པའི་ཚུལ་ཁྲིམས་ལ་གནས་ཤིང་། བསླབ་
པ་གསུམ་གྱི་གནང་བཀག་གི་མཚམས་ཕྱེད་པའི་གོ་བ་རྣལ་མ་ཞིག་ཆགས་ནས་
དེ་བཞིན་མ་བསྒྲུབ་ན་ལྟར་སྣང་ཕྱག་རྫོགས་ཀྱི་ཁྲིད་ཡིན་མདོག་གིས་མཚན་
བཅས་མཚན་མེད་ཀྱི་ཞི་གནས་སུ་སྒྲོ་བཏགས་པ་ཙམ་ལོ་ཟླར་བསྒོམ་སྐད་ཀྱི་
བྱས་ཡུས་འདྲེན་པ་རྣམས་ལ་བསམ་གཏན་གྱི་དངོས་གཞི་ལྟ་ཅི་འདོད་སེམས་
རྩེ་གཅིག་ཙམ་ཡང་མི་འགྲུབ་པའི་ལམ་དེ་འདྲས་མི་ཚེ་སྟོང་ཟད་ལ་བསྐྱལ་བ་
གྱོང་ཆེ་གསུངས། ལགས་མཚན་བཅས་དང་མཚན་མེད་ཀྱི་ཞི་གནས་སྒྲུབ་

དུ་འདུ་གསུངས་ནས་བློ་སྦྱོང་ཚུལ་ཐུན་རེ་གསུངས། དེ་ཞག་མང་ཙམ་རེར་
བསམ་བཅུག་ནས་ལོ་གཉིས་ཙམ་འགོར། ལོ་དེར་བླ་མ་བསོད་རྒྱལ་ཡབ་སྲས་
དང་བླ་མ་ངག་དབང་བསྟན་འཛིན་ཡབ་སྲས་བཅས་ལ་སྔོན་འགྲོ་རྒྱས་པར་
གསུངས་པ་དེ་ཞུས། དེ་དུས་ཞལ་རྒྱུན་ལ་ཟིན་བྲིས་ཞིག་ཀྱང་བཏབ། སྔོན་
འགྲོས་བློ་སྦྱོང་བའི་སྐབས་སེམས་ཡུལ་ལ་དབང་མེད་དུ་རྒྱུག་པ་ཞི་ནས་དཔྱད་
འཇོག་ཅི་བྱས་ཀྱང་བདེ་མོར་བྱུང་བ་སྐབས་ཤིག་ནས་སེམས་ཏིང་ངེ་འཛིན་ལ་
རྩེ་གཅིག་ཏུ་སོང་ནས་དཔྱད་རྒྱུ་འཇོག་རྒྱུ་གཉིས་ཀ་མེད་པའི་སེམས་གསལ་
སྟོང་ཞིག་གི་ངང་ལ་རང་བཞིན་ལྷོད་ཀྱིས་སོང་། སྣང་བ་ཐམས་ཅད་ཐིག་ལེ་
འབའ་ཞིག་ཏུ་གྱུར་མཐར་དེ་ཡང་ཏིང་ངེ་འཛིན་དེའི་ངོར་ནུབ་ནས་སྣང་བ་
གང་ཡང་མེད་པ་ཞིག་འཆར་འདུག་པ། བླ་མ་ལ་ཞུས་པས་མི་ཤེས་ཀུན་གཞི་
ཡིན་འགྲོ་གསུངས་བྱུང་བས་གཟབ་དགོས་སྙམ་སྟེ་བློ་སྦྱོང་གི་དམིགས་རྣམས་རེ་
རེ་ནས་འཛིན་སྟངས་ངར་ཆ་བཏོན་པས་གྲིམ་ཆེ་ན་དེ་བས་ཀྱང་སེམས་རྟོག་
མེད་སྣང་ཡུལ་མེད་པ་དེར་ཕྱམ་གྱིས་བརྡལ། ཡང་སྐབས་སུ་ཞུས་པས་དེ་ཅི་
ཡིན་མི་ཤེས་གསུངས། ཕྱིས་དངོས་གཞིའི་ཁྲིད་ཞུ་དུས་སེམས་རིག་ཤན་འབྱེད་
སྐབས་ཡོད་རྒྱུ་ཁྱོད་ལ་སྔར་བློ་སྦྱོང་གི་དུས་ནས་སྣང་བཅས་སྣངམེད་ཀྱི་མཉམ་
བཞག་འདྲ་བ་ཞིག་བཤད་རྒྱུ་ཡོད་པ་དེ་རེད་ཀྱང་ངས་ངོ་མ་སྤྲད་བསྒོམ་བྱ་ཤོར་
ལ་ཁྱི་མི་རི་ཟེར་བ་དེ་འོང་སྙམ་པས་དོགས་པ་ཡིན་གསུངས། དེ་དུས་སེམས་
དོན་སྐོར་གྱི་དཔེ་ཆ་ཙམ་ཡང་མཇལ་ཁ་མི་གནང་། སྐབས་དེར་མཁན་ཆེན་རྒྱལ་
མཚན་འོད་ཟེར་ཕེབས་བྱུང་བར་དེའི་མདུན་སློབ་གཉེར་སྦྱང་དགོས་གསུངས་
པ་བཞིན་རྒྱལ་སྲས་གཞན་ཕན་མཐའ་ཡས་ཀྱི་ཕུང་ལྔའི་རབ་དབྱེ་སྡོམ་བྱང་
རྒྱས་བཤད། ། དེ་གཉིས་ཀའི་འགྲེལ་པ་རྫོགས་ཆེན་མཁན་པོ་འཇིགས་མེད་

བསམ་གཏན་གྱི་གསུངས་བཅས་སྦྱངས་པས་འབྲུ་གཉེར་ཙམ་ཤེས། དེ་ནས་
འདྲ་པ་དགེ་བཤེས་གསུང་བཀའ་གདམས་ཕུག་ནོར་བཅུའི་ཞལ་གདམས་དང་།
ཀློང་སྙིང་སེམས་སྦྱོང་བདུན་པ་ལག་ལེན་ལ་འདེབས་ཚུལ་དྲན་པ་ཉེར་བཞག
རི་ཚོས་ཞལ་གདམས་ངོ་མཚར་རྒྱ་མཚོ་བཅས་ཞལ་ཁྲིད་བསྩལ། སྡོམ་གསུམ་
རྣམ་ངེས་སྤྱོད་འཇུག་རྣམས་ལ་སྦྱངས་བརྩོན་བགྱིས་པས་གོ་བ་ལམ་ཙམ་ཆགས།
སྐབས་དེ་ཤེད་ན་བླ་མས་ད་ཨ་སྟོབས་མདུན་ཟུང་འཇུག་སྙེ་མ་ཞིག་ཞུས།
བསྐྱེད་རྫོགས་ལ་གོ་བ་འགངས་ཆེན་ཆགས་རྒྱུའི་ཟབ་གནད་ཆེན་པོ་རང་མེད་
ཀྱང་ཕྱིན་ཆད་མཚམས་རེ་འདུག་ན་མཁོ་གལ་ཆེ་བ་ཡིན་གསུངས། བསྐྱེད་
་གཞུང་ལ་གོ་བ་ཆགས་པ་ལ་ཟབ་གནད་སྟོན་པའི་གཞུང་གང་བཟང
ཞུས་པས་སེམས་ཉིད་ངལ་གསོ་འདི་གཞུང་མིན་སྐྱེས་བུ་ཆེན་པོའི་ལམ་གྱི་རིམ་
པ་མདོ་སྔགས་བསྐྱེད་རྫོགས་དང་བཅས་པའི་ཟབ་རྒྱས་གཉིས་ཀྱི་ལམ་ཚང་ལ་
མ་ནོར་བ་སྟོན་པའི་གདམས་ངག་ཡིན་ཀྱང་སྨིན་གླིང་གཏེར་ཆེན་ཡབ་སྲས་
ཕྱིན་ཞིག་ནས་བཤད་རྒྱུན་ཕྲ་བར་སོང་། ཨ་བུ་བཀའ་དྲིན་ཅན་ནས་ངེད་
རྣམས་ལ་ཚར་གཅིག་གསུངས་ཀྱང་དེའི་གནད་སྔོན་འགྲོའི་ནང་ཚང་བར་བྱས་
ནས་བཤད་ཡོད། ཕྱིན་ཆད་རྒྱས་པར་ཨེ་ཐོབ་ལྟོས་གསུངས། དེ་བཞིན་ཟུང་
འཇུག་སྙེ་མ་ཞུས། བླ་མས་ད་དུང་བློ་སྦྱོང་སྐྱབས་འགྲོ་དང་སེམས་བསྐྱེད་ཅི་
ཙམ་ཚར་གསུངས་ཐུན་རེ་བཞིན་ཆ་གཉིས་བློ་སྦྱོང་ཆ་གཅིག་སྐྱབས་འགྲོ་
བསགས་པས་ངག་འདོན་ནང་སྐྱབས་འགྲོ་དེ་འབུམ་ཕྲག་གསུམ་སོང། སེམས་
བསྐྱེད་འབུམ་ཕྲག་གཅིག་ཚར་ཞུས་པས་སེམས་བསྐྱེད་དེ་ཁྲི་གསུམ་ལས་མི་
དགོས་བློ་སྦྱོང་གལ་ཆེ། བཏགས་པ་བ་ཁས་ལེན་གྱི་སྐྱབས་འགྲོ་བསགས་རྒྱུ་དེས་
ཆོག་རྒྱུན་དུ་སྐྱབས་འགྲོ་བཞི་སྐོར་མ་དེ་ཉམས་སུ་ལོངས་། སྲིད་པ་འཁོར་བ་

དང་ཞི་བ་མྱང་འདས་གཉིས་ཀའི་འཇིགས་པ་ལས་སྒྲོལ་བའི་གྲོགས་དང་ར་
མདའ་སྐྱེལ་མ་ལྟ་བུ་ཁོང་རྣམས་ལས་སུ་ཡོད། སྲིད་ཞིའི་སྡུག་བསྔལ་ལས་སྐྱོབ་པ་
ལ་སྡུག་བསྔལ་དེ་དག་དང་བྲལ་བ་ཞིག་མེད་ན་སྐྱོབ་མི་ནུས་ཀྱང་སངས་རྒྱས་ནི་
མི་གནས་པའི་གོ་འཕང་མངོན་དུ་བྱས་པ་ཡིན་པས་དེ་ལ་སྟོན་པར་ཁས་བླང་ན་
སྐྱོབ་ནུབ། ཆོས་ནི་སངས་རྒྱས་པར་བྱེད་པ་འགོག་ལམ་གཉིས་ཀྱི་བསྡུས་པ་དེའི་
ཐུགས་རྒྱུད་ན་བཞུགས་པ་དེ་ཡིན་པས་རྣམ་འགྲེལ་ལས། བདེན་བཞིའི་བླང་
དོར་མཁྱེན་པས་སྟོན་པ་ཚད་མར་སྒྲུབ་པ་ལྟར་ཡིན།དེ་ལམ་དུ་ཁས་བླངས་
ནས་དེ་བཞིན་བསྒྲུབ་ན་སྐྱོབ་ནུས།དགེ་འདུན་པ་ནི་འཕགས་པ་ས་ཐོབ་པ་
ཡན་ཆད་ཡིན། སྟོན་པ་ཐུགས་རྗེ་ཅན་དེའི་བསྟན་པའི་ལམ་ཉམས་སུ་བླང་བས་
རང་རྒྱུད་ལ་ལམ་གྱི་སྤང་རྟོགས་ཅི་རིགས་དང་ལྡན་པ་ཡིན་པས་དེ་མིག་ལྟོས་
བྱེད་པའི་གྲོགས་སུ་ཁས་བླངས་ཏེ་སྟོན་པ་ལམ་གྲོགས་ཀྱི་ཚུལ་དུ་སྐྱབས་སུ་འགྲོ་
དགོས། དཔེར་ན་ཚོང་པ་ནོར་ལྡན་འཇིགས་བཅས་ཀྱི་ལམ་དུ་འགྲོ་བ་ལ་སྐྱེལ་
མ་དམ་པོ་མེད་ན་མགོ་མི་ཐོན་པ་དང་འདྲ། སྡུད་པར། ཤེས་རབ་ཕ་རོལ་ཕྱིན་
པ་སུ་ཡི་ལག་ཐོགས་པ། །དེ་ལ་བར་ཆད་བྱ་ཕྱིར་བདུད་ནི་སྤྲོ་བར་འགྱུར། །
གསུངས་པས་བྱང་ཆུབ་སེམས་དཔའ་ལ་བར་ཆད་འཇུག་མི་འཇུག་ཅི་རིགས་ཡོད། 
ཤེས་རབ་དང་བརྩོན་འགྲུས་གཉིས་ཀ་མེད་པ་དེ་ཉིད་བདུད་ལས་ཡིན་
པས་བར་ཆད་ཞུགས་ཟིན། ཤེས་རབ་མེད་པའི་བརྩོན་འགྲུས་ཅན་ལའང་བར་
ཆད་འཇུག གཉིས་ཀ་དང་ལྡན་པ་ལ་བདུད་ཀྱིས་བར་ཆད་བྱེད་མི་ནུས་པ་ཡིན་
ནའང་། སྔ་མ་ལས། མ་ཞིག་ན་བར་གྱུར་ལ་བུ་ནི་མང་ཡོད་པ། དེ་ཀུན་ཡིད་མི་
བདེ་ཞིང་དེ་ལ་རིམ་གྲོ་བྱེད། །དེ་བཞིན་ཕྱོགས་བཅུའི་འཇིག་རྟེན་ཁམས་
བཞུགས་རྒྱལ་བ་ཡང་། །ཡུམ་གྱུར་ཤེས་རབ་དམ་པ་འདི་ལ་དགོངས་པར་མཛད།

།ཅེས་པ་བཞིན་ཁྱོད་ལ་ཤེས་རབ་དང་བརྩོན་འགྲུས་སྐྱོན་མེད་ཞིག་ཡོད་པ ག་ལ
ལམ་གྱི་བར་ཆད་སེལ་ཕྱིར་དཀོན་མཆོག་ལ་ཡིད་ཆེས་ཀྱི་སྐྱབས་འགྲོ་འདི་གལ་
ཆེ། ལམ་རྗེས་སུ་བསྒྲུབ་པའི་སྐྱབས་འགྲོ་ནི་ཁས་བླངས་པ་དེ་བཞིན་གང་ཉམས་
སུ་ལེན་པ་ཐམས་ཅད་སྐྱབས་འགྲོའི་ར་བ་ལས་མི་འདའ་བ་ཞིག་དགོས། དང་
པོ་ནས་དངོས་གཞི་ཟེར་བ་ཞིག་གི་མཐོ་སྙབ་མི་བྱེད་པར་སྔོན་འགྲོ་འདིས་ལམ་
གྱི་རྐང་རྩ་བརྟན་པོ་ཞིག་ཚུགས་དགོས། དགེ་བཤེས་པོ་ཏོ་བས་སྐྱུ་ཟབ་པ་ཡང་
བཟང་ཏེ་དེ་བས་སྐྱུ་སྐེ་སྲ་བ་འདི་རང་གལ་ཆེ་གསུངས་པ་བཞིན་ཡིན་པས་བློ་
སྦྱོང་འདིས་བློ་སྣ་འགྱུར་བ་ཞིག་ངེས་པར་དགོས། ཁྱོད་ལ་བློ་སྦྱོང་གི་བློ་བསྐྱེད་
ཅི་ཙམ་ཐོན་གསུངས། ལགས་བློ་ལྡོག་བཞི་པོ་ཇི་ལྟ་བ་བཞིན་རྒྱུད་ལ་སྐྱེ་དཀའ་
ཡང་། ཆུང་ངུའི་དུས་ནས་བདག་འཁོར་བའི་ཕུན་ཚོགས་གང་ལའང་བློ་ཧ་ཅང་
འཐས་པ་ཞིག་མིན་སྟེང་ད་སྐབས་བླ་མའི་ཐུགས་རྗེས་རྒྱུ་མཚན་ངེས་པས་ངེས་
འབྱུང་ཡེ་བཅོས་མི་དགོས་པ་ཞིག་བྱུང༌། མཆོག་གསུམ་ལ་ཡིད་ཆེས་ནི་ཁ་ཞེ་
མེད་པར་སྐྱེས། བྱང་ཆུབ་ཀྱི་སེམས་འདི་ཡང་ཐེག་པ་ཆེན་པོའི་ལམ་གྱི་གཞི་
མར་ཤེས་ནས་ད་ལྟ་དགྲ་གཉེན་གང་ལའང༌། ཚེ་རབས་བརྒྱུད་མའི་མ་ཡིན་
པའི་རྒྱུ་མཚན་གྱིས་དེ་དག་བདེ་བ་དང་ལྡན་འདོད་སྡུག་བསྔལ་དང་བྲལ་
འདོད་ཀྱི་ཀུན་སློང་ཁྱད་འཕགས་ཀྱིས་དྲངས་བས་ཕན་ཐོགས་པའི་སྐབས་
མཆིས་ན་སྲོག་འདོར་བ་ལ་ཡང་ཉམས་མི་ང་བའི་གདེངས་མཆི། གཞན་དོན་དུ་
སངས་རྒྱས་ཀྱི་གོ་འཕང་ཐོབ་འདོད་ཆུང་ངུའི་དུས་ནས་ལྷན་སྐྱེས་སུ་ཡོད་བྱས་
ཀྱང་ངོ་མི་ཚ་བ་ལགས་ཞུས་པས། འོ་དེ་དགོས་འོན་ཀྱང་བློ་སྦྱོང་གི་མཐུས་དགེ་
བའི་བློ་སྣ་རེ་སྐྱེས་ཀྱང་ཡང་ཡང་བློ་མ་སྦྱང་ན་འགྱུར་འགྲོ་སླ་བས་དལ་འབྱོར་
རྙེད་དཀའ་སོགས་རེ་རེ་ནས་ངོ་བོ་གྲངས་ངེས་གོ་རིམ་རྣམས་སོ་སོ་ནས་བློ་ཐོག་

ལ་འཇོག་པ་ཞིག་དགོས། ཀུན་བཟང་བླ་མའི་ཞལ་ལུང་འདི་བློ་ལ་བྱང་བར་
གྱིས་གསུངས་ནས་ཁྲིད་ཡིག་གི་དཔེ་ཆ་ཞིག་གནང་། བླ་མའི་གསུང་བཞིན་བློ་ལ་
བྱུང་བས་ཐུགས་མཉེས། དེ་འདྲ་དགོས་གླེན་པའི་སེམས་གནས་ཨུ་ཚུག་ཞིག་ལ་
རྩིས་ཆེན་དུ་བྱེད་པའི་སྒོམ་ཆེན་དེ་འདྲས་མི་འོང་སྒོམ་ཆེན་རབ་ལ་སྟོན་པ་རབ།
སྒོམ་ཆེན་འབྲིང་ལ་སྟོན་པ་འབྲིང་། ཐ་མ་ལ་ཐ་མ་ཞིག་འོང་གསུངས་པ་དེ་
བདེན། ངེད་ཀྱི་བཤད་པའི་ཚིག་སྒྲོས་ཙམ་ཡང་མ་ཉམས་པར་ཅི་ཟིན་གྱིས་ལ་
བསམ་དགོས། སེམས་སྦྱོང་བདུན་ལས་གསུངས་པ་བཞིན་དུས་གསུམ་སངས་
རྒྱས་ཐམས་ཅད་ཀྱི་གསུང་ལ་འཆད་ཉན་བྱེད་པ་བས་བླ་མའི་གསུང་སྒྲོས་ཚིག་
གཅིག་བཟུང་བའི་བསོད་ནམས་ཆེ་བར་གསུངས་པ་དེ་ཡིན། བླ་མའི་གསུང་
སྒྲོས་ལ་བརྟག་དཔྱད་ཅི་ཡང་མེད་པར་རང་རང་གི་ཁ་ནས་ཅི་ཐོན་ཐོན་བྱས་
པས་རྙིང་མའི་སྙན་བརྒྱུད་ཕལ་ཆེར་ཆད། དེས་ན་རྒྱལ་བའི་བསྟན་པ་རིན་པོ་
ཆེ་ཡུན་དུ་གནས་པ་ལ་བརྒྱུད་པའི་མན་ངག་མ་ནུབ་པ་གལ་ཆེ་གསུངས་པ་ཡིད་
ལ་བཅགས་ཏེ་ཚིག་རེ་རེ་ཡང་བློ་ལ་བཟུང་ཟིན་བྲིས་སུ་བཏབས། དེང་སང་
ཡང་བཀའ་དྲིན་ཅན་གྱི་དངོས་སློབ་ཏུ་གྱུར་པ་རྣམས་ལས་སྔོན་འགྲོ་དངོས་
གཞི་གང་གི་སྐབས་ནའང་ངེད་ཀྱི་བཤད་པ་འདི་ཟབ་ཤོས་སུ་བྱུང་། དུས་ཕྱིས་
བླ་མ་ཨ་སྟོབས་ཞལ་ནས་བླ་མ་བཀའ་དྲིན་ཅན་སྐུ་ཚེའི་སྟོད་ལ་ཨ་བུའི་ཞལ་
རྒྱུན་རྣམས་ཆེར་མི་གནང་བས་ད་རེས་ཁྱོད་ལ་གསུངས་པ་རྣམས་ཆེས་ཟབ།
ངའི་རྣ་བ་འདི་བསོད་ནམས་ཟད་པ་ཞིག་རེད། རྟོགས་འབུལ་བྱེད་པ་ཡིན་ཟེར་
མཁན་མང་པོ་འོང་ནས་སོ་སོར་སེམས་ངོ་འདྲ་བ་རེ་བཤད་རྒྱུ་འདུག་ཀྱང་
སེམས་རིག་ཤན་འབྱེད་ནས་རིག་ངོ་ཙམ་ཤེས་པ་ཡང་སུ་མི་འདུག ངེད་རང་གི་
ཤེས་རྒྱུ་དེ་ཁོང་རྣམས་ལ་བསྟན་རྒྱུ་ནི་མི་འདུག བཤད་ཀྱང་སྙན་བརྒྱུད་གྱི་

ཕྱག་མཚན་སོགས་ཡིག་འབྲུ་རྣམས་ཀྱི་མཚན་མས་སྤྲས་པ་ད་ལྟ་མངོན་སུམ་
སྣང་བ་འདི་དག་དང༌། རྫོགས་པ་ཆེན་པོའི་ཆོས་འཆད་ཉན་གྱི་སྒོ་དང་པོར་ཕྱེ་
བའི་སྐབས་འཇའ་ཚོན་གྱི་གུར་ཕུབ་པ་དང༌། མེ་ཏོག་གི་ཆར་བབས་པ་སོགས་
ལྟས་བཟང་པོ་སྔ་ཕྱིར་བྱུང་བ་དང༌། རྗེས་འཇུག་གི་གང་ཟག་མོས་གུས་ཅན་
ཕལ་མོ་ཆེ་འཆི་ཁར་མངོན་སུམ་རྗེས་སུ་བཟུང་བ་སོགས་ཡ་མཚན་མཐུན་སྣང་
བྱུང་བ་འདི་དག་ལ་དཔག་ན་རྗེས་འཇུག་དག་གིས་མོས་གུས་ཀྱི་རྟེན་དུ་རུང་
ཙམ་མཆི། བླ་མ་གཏེར་ཆེན་མདུན་གཏེར་གསར་དབང་ལུང་ཡོངས་རྫོགས་
ཞུས། དེ་ནས་བླ་མའི་རྣལ་འབྱོར་མགོར་ཨ་སྟོབས་མདུན་སྙིང་ཐིག་གཏེར་པོད་
གཉིས་ཀྱི་དབང་ལུང་ཡོངས་རྫོགས་ཞུས། དེ་ནས་བཀའ་དྲིན་ཅན་གྱིས། ད་
བསྙེན་པ་དང་སྔོན་འགྲོའི་སྦྱངས་པ་གཉིས་འཐུས་ཀྱི་བླ་མའི་རྣལ་འབྱོར་དེ་
བསགས་དགོས། སྙིང་ཐིག་འདི་ལ་བྱིན་རླབས་བླ་མའི་སྒྲུབ་པའི་རིམ་པ་ལ། ཕྱི་
སྒྲུབ་བླ་མའི་རྣལ་འབྱོར་ལ་བརྟེན་ནས་སྔོན་འགྲོ་ཕྱི་ནང་གི་ཁྲིད་ཀྱིས་རྒྱུད་
སྦྱངས། ནང་སྒྲུབ་རིག་འཛིན་འདུས་པ་ལ་བརྟེན་ནས་ལུང་ཨ་ནུ་ཡོ་ག་སྤྱི་མདོ་
དགོས་འདུས་ཀྱི་ལེའུ་དྲུག་ཅུ་རྩ་བཞི་པའི་དགོངས་པ་ཐུན་མོང་བསྐྱེད་རིམ་
གྱིས་མ་དག་ས་བདུན་ནོན་ཚུལ། དེ་ཡན་གྱི་སའི་ལྷག་མ་རྣམས་སྙན་བརྒྱུད་
ཤོག་དྲིལ་ཡིད་བཞིན་ནོར་བུའི་ལམ་ནས་མ་དག་སྒྱུ་ལུས་དང་དཔེའི་འོད་
གསལ་བསྐྱེད་ནས་རིམ་གྱིས་སློབ་པའི་ཟུང་འཇུག་ནས་མི་སློབ་ཟུང་འཇུག་གི་
གོ་འཕང་ལ་སྦྱོར་ཚུལ་དང་། རིག་འཛིན་ཐུགས་སྒྲུབ་དྲག་པོ་དཔལ་ཆེན་འདུས་
པའི་འགྲེལ་པ་དཔལ་ཆེན་ཞལ་ལུང་། དེའི་དོན་འགྲེལ་འོག་མིན་བསྒྲོད་པའི་
ཐེམ་སྐས། དེའི་དཀའ་འགྲེལ་ཨ་བུརིན་པོ་ཆེའི་གསུང་དཔལ་ཧེ་རུ་ཀ་གལ་པོའི་
དགོངས་པ་རིམ་པ་ལྔའི་སྒོ་ནས་བསྐྱེད་པ་མ་ཧཱ་ཡོ་གའི་ཉམས་ལེན། གསང་

སྒྲུབ་ཐུགས་རྗེ་ཆེན་པོ་ཀ་བསྔལ་རང་གྲོལ་ཡང་གསང་བླ་མའི་སྒྲུབ་པ་ཐིག་
ལེའི་རྒྱ་ཅན། ཡུམ་བཀའ་བདེ་ཆེན་རྒྱལ་མོའི་རྩ་བའི་སྒྲུབ་ཐབས་རྣམས་ཀྱི་ཁྲིད།
ཀློང་ཆེན་སྙིང་ཐིག་ཅེས་ཡོངས་སུ་གྲགས་པའི་གཙོ་བོ་ཡེ་ཤེས་ཀློང་གི་རྒྱུད། རྒྱུད་
ཕྱི་མ། ལུང་ཀུན་ཏུ་བཟང་པོའི་དགོངས་ཉམས། དེ་དག་གི་དོན་འགྲེལ་ཡེ་ཤེས་
བླ་མ། ཀུན་མཁྱེན་ཞལ་ལུང་བཅས་དེ་ལྟར་ཀུན་མཁྱེན་འཇིགས་གླིང་ཚུན་སྨིན་
ཁྲིད་ཀྱི་ཕྱག་བཞེས་དེ་ཡོད་པས་ད་བླ་མའི་རྣལ་འབྱོར་ལ་ཕྱི་གསོལ་འདེབས་
ཀྱིས་ཚུལ་དུ་བསྙེན་པ་བྱེ་བ་གཅིག་གསུངས་ཀྱང་ད་ལམ་བྱེ་བ་གསུམ་འགྲོ་ངེས་
དགོས་གསུངས་པ་བཞིན་ཤེས་པ་ལྔའི་སྒོ་ནས་བླ་མའི་རྣལ་འབྱོར་ལ་འབད།
འདིའི་ཡན་ལག་བདུན་པ་དང་འབྲེལ་བརྐྱང་ཕྱག་འབུམ་ཐེར་བསགས། དེ་
ཡང་བཀའ་དྲིན་ཅན་ཞལ་མཇལ་ཆོས་ཀྱི་འབྲེལ་བ་ཐོབ་ནས་བཟུང་བླ་མ་
སངས་རྒྱས་སུ་ལྟ་བའི་མོས་གུས་ཀྱིས་གསོལ་བ་འདེབས་པ་ལས་མིར་འཛིན་གྱི་
རྟོག་ངན་གཏན་ནས་འཆར་མ་མྱོང་ཐུན་ཕྱེད་ཡན་དངོས་གྲུབ་བསྒྲུབ་པ་དང་
དེ་མན་དངོས་གྲུབ་བསྐུལ་བའི་གསོལ་འདེབས་གཉིས་སིདྡྷི་བྱེ་བ་གཅིག་མ་སོང་
བར་བརྒྱ་སྐོར་རེའི་མཚམས་སུ་བཏགས་ནས་ཕྱི་མ་གཉིས་ལ་བསྙེན་པ་སྟོང་རྩ་
རེའི་མཚམས་སུ་དངོས་གྲུབ་སྒྲུབ་པ་དང་བསྐུལ་བའི་གསོལ་འདེབས་ཀྱི་ཤམ་
སྦྲེལ། བསྙེན་པའི་སྐབས་ཤིག་ཏུ་སྐུ་མདུན་ཕྱིན་པར་ཉིན་གུང་གསོལ་ཚིག་
མཛད་འཕྲལ་གཟིམ་ཁང་ལ་ཞབས་སྐོར་ཉེཪ་ལྔ་རེ་ཆགས་མེད་གནང་བའི་ཕྱག་
ཕྱི་ལ་ཕྱིན། སྤྱང་ལྤགས་ཀྱི་སྐེད་ལྕིབ་ལ་ལྷམ་སྒྲོག་ཀྱི་མཇུག་མ་འདྲ་བ་ཞིག་
བཏགས་ནས་ཆབ་བསང་ལ་བཞུགས་དུས་ངའི་རྔ་ལི་ནས་འཐེན་གསུངས་ནས་
དེར་འཐེན་པས་གོས་མཐའ་ནང་དུ་མི་དྲིལ་བར་བསང་ཁང་དུ་བཞུགས་བདེ་
བའི་ཁྱད་ཡོད་པ་དེ་ཉིན་ཅི་ཡང་མི་གསུང་བར་སྔར་བཞིན་སྤྱོད་ལམ་ང་

བཞུགས་བར་བཞུགས་སྟབས་མི་བདེ་བའི་རྣམ་པ་མཛད། ཕྲན་ནས་སྔར་
བཞིན་བླ་མའི་རྔ་ལི་ནས་ཨེ་འཐེན་ཞུས་པས་བརྗེད་སོང་བ་རེད་འཐེན་འཐེན་
གསུངས། ཞོར་ལ་ཚུར་གཟིགས་ནས་བུ་ངས་ཁ་ངན་ལང་གིས་རྔ་ལི་ཟེར་བ་
ཁྱོད་ལ་ཁག་མེད། ལར་བླ་མ་འདི་སངས་རྒྱས་ཆོས་སྐུར་ལྟ་བ་ལས་གཟུགས་སྐུ་
རང་མཚན་པར་བལྟ་མི་རུང་བར་གསུངས་ན་རྔ་ལི་ཞེས་སྨྲོས་ག་ལ་རུང་། གང་
དག་ང་ལ་གཟུགས་སུ་ལྟ་སོགས་ལུང་དྲངས་ནས་བླ་མ་སངས་རྒྱས་ཆོས་སྐུར་ལྟ་
མ་ཤེས་ནས་དེ་གཟུགས་ཅན་སྒྲ་ཅན་དྲི་ཅན་རོ་ཅན་རེག་བྱ་ཅན་དུ་བཟུང་ན་
རྟོག་ངན་དེས་བསྒྲིབས་ནས་མཆོག་གི་དངོས་གྲུབ་ཡང་དག་བསྒྲུབ་པ་ལ་གེགས་
ཆེན་པོ་བྱེད་པས། འདྲེན་པ་རྣམས་ནི་ཆོས་ཉིད་ལྟ་ཞེས་གསུངས་ཕྱིར་ཆོས་ཉིད་
ཀྱི་རིགས་པས་བླ་མ་སངས་རྒྱས་ཆོས་སྐུར་བལྟ་དགོས་གསུངས་རྐྱེན་གྱིས་ངེས་
པར་སངས་རྒྱས་རྡོ་རྗེ་འཆང་ཞེས་པ་འདི་ཀ་ཡིན་སྙམ་པའི་ངེས་ཤེས་བཅོས་
མིན་སྐྱེས། ཐག་ཉེ་རིང་ཉིན་མཚན་གང་གི་དུས་སུ་ཡང་ཡེ་ཤེས་ཀྱི་གཟིགས་པ་
རྣམ་པར་དག་པའི་སྤྱན་སྔ་ན་མི་གཟིགས་པ་གང་ཡང་མེད་པས་དེའི་སྤྱན་སྔ་ན་
རྒྱུན་པར་ཡོད་སྙམ་གྱི་རྟོག་ངན་ཕྲ་མོ་ཙམ་ལའང་སྐྲག་པ་དང་དོགས་པ་ཆེན་
པོའི་སྒོ་ནས་དྲན་པ་དང་ཤེས་བཞིན་ཡང་དག་པ་བརྟེན་ནས་གནས་པས་བླ་མ་
དང་སངས་རྒྱས་རྗེས་སུ་དྲན་པ་འདི་ལྟ་བུ་ཞིག་ལ་གསུངས་སྙམ་པ་དྲན། བླ་མ་
སངས་རྒྱས་སུ་ཤེས་པ་སོགས་ལྔ་པོ་ལུང་རིགས་ཀྱིས་བསྒྲིབས་པས་བཅོས་མ་
དང་བཅོས་མིན་གྱི་མོས་གུས་སྐྱེ་བ་སྔ་མའི་ལག་རྗེས་སུ་སོང་། དེ་ནས་བཟུང་
དབང་ཆོས་ཀྱི་འབྲེལ་བའི་བླ་མ་རྣམས་བཀའ་དྲིན་དང་ཐུགས་རྗེ་ཚད་མེད་
པའི་རྣམ་པར་བལྟས་ནས་ཐུགས་མཉེས་པ་འབའ་ཞིག་ལས་སུན་པ་སྐད་ཅིག་
ཀྱང་མ་བསྐྱེད་པར་ཐུགས་ཟིན་པར་བྱས། ཕྱིས་སུ་རྫོགས་ཆེན་མཁན་པོ་བསོད་

ཨེ་མ་ཧོ། བདེ་གཤེགས་སྙིང་པོ་ལས། རང་གི་རྣམ་རྟོག་ལས་ཀྱིས་སྤྲུལ། །ཞེས་
གསུངས་བ་དེ་གང་ཡིན་ན་ཁྱོད་རྣམས་ཀྱིས་ཞི་ཁྲོ་འདོན་དུས་རྟོག་སྒྲིབ་ཐམས་
ཅད་བྱང་གྱུར་ཅིག ཅེས་འདོན་རྒྱུའི་རྣམ་པར་རྟོག་པ་བྲེང་བྲེང་པོ་འདི་ལ་
བདག་ཏུ་འཛིན་པ་ཟེར་བ་ཡིན། དེ་དགག་པ་ལ་རྒྱུ་སྟོང་ཉིད་དུ་རིགས་གཅིག་
པས་བསྒྲུབ་པ་ཡིན་ཀྱང་མཚན་ཉིད་ཐེག་པའི་ཐལ་རང་གཉིས་གང་རུང་གི་
རིགས་པས་བདེན་མེད་དུ་ངེས་པ་ཞིག་སྔོན་དུ་སོང་ན་འདི་སྒྲུབ་སླ། དེ་མིན་
པར་རྒྱུ་རིགས་གཅིག་པའི་ཕྱིར་ཞེས་པའི་གཏན་ཚིགས་ཀྱིས་དབང་རྣོན་ཞིག་
ཡིན་ན་མ་གཏོགས་གོ་མི་ཆོད་པར་འདུག་གསུངས། དེ་ལ་ཐལ་རང་གཉིས་ཀྱི་
རིགས་པ་གལ་གང་ཆེ་ཞུས་པར་ཅི་ཟེར་སྟོང་ཉིད་དུ་ངེས་པ་ལ་ཁྱད་མེད། དེ་
གཉིས་ཐ་སྙད་ཀྱི་འཇོག་ཚུལ་ཙམ་ལ་རྩོད་འདུག་ཀྱང་སྔགས་ཀྱི་སྒྲུབ་བྱ་མཐར་
ཐུག་དོན་གྱི་འོད་གསལ་དང་སྒྱུ་ལུས་ཟུང་འཇུག་རླུང་དང་ཐིག་ལེའི་རྫོགས་
རིམ་ལ་བརྟེན་ནས་རླུང་སེམས་དབུ་མར་དག་པའི་ལག་རྗེས་ལས་འབྱུང་བའི་
དཔེ་དོན་གྱི་ཡེ་ཤེས་འོད་གསལ་དང༌། དེའི་རྗེས་ཐོབ་ན་སྣང་བ་བདེན་མེད་སྒྱུ་
མ་ལྟ་བུར་འཆར་ན་དེ་དུས་ཐ་སྙད་ཀྱི་འཇོག་མཚམས་ལ་ཅི་བྱས་ཀྱང་དོན་ལ་
བདེན་ཞེན་མེད་པར་མཉམ། མངའ་བདག་མཻ་ཏྲི་པ་གྲུབ་མཐའ་སེམས་ཙམ་པ་
དང་སློབ་དཔོན་རྡོ་རྗེ་དྲིལ་བུ་པ་རང་རྒྱུད། ཞི་བ་ལྷ་ཐལ་འགྱུར་བ་ཡིན་ཡང་དེ་
དག་གི་མཆོག་གི་དངོས་གྲུབ་བརྙེས་པའི་མཐོང་ལམ་གྱི་རྟོགས་རིགས་ལ་ཁྱད་
མ་བྱུང་བ་ཡིན་གསུངས། དེ་ཅི་འདྲ་ལགས་ཞུས་པས་དེ་དུས་རང་བཞིན་བརྒྱད་
ཅུའི་རྟོག་ཚོགས་ཀྱང་འགགས་དགོས་ན་ཐ་སྙད་ཀྱི་འཛིན་སྟངས་ཞིག་ལ་ཨའུ་
ཙི་གསུངས། ལགས་དེ་ལྟ་ན་ཐལ་རང་གཉིས་ཀྱི་ལུགས་གཉིས་པོ་ལ་ཐ་སྙད་ཀྱི་
འཇོག་ཚུལ་དེས་བཟང་ངན་དང་ཕན་གནོད་མེད་དམ་ཞུས་པས། ཅི་ཟེར་ཐ་

སྙད་རང་གི་གནས་ཚུལ་ལ་སྒྲོ་འདོགས་ཆོད་མ་ཆོད་ཞིག་ལོས་ཡོད་དེས་ལམ་ལ
གེགས་ཆེན་པོ་བྱེད་པ་མིན་གསུངས། འོ་ན་ད་ལྟ་ཐམས་ཅད་ཀྱིས་ཕན་ཚུན་
རྩོད་འདུག་པ་ཅི་ཡིན་ཞུས་པས་དེ་རྣམས་ཀྱིས་ལམ་གྱི་འགྲོ་ལུགས་མ་ཤེས་པར་
ལྟ་བ་ང་བཟང་ཁྱོད་བཟང་གིས་རྩོད་འདུག་པ་ཡིན་གསུངས། འོ་ན་སངས་རྒྱས་
བསྐྱང་དང་ལེགས་ལྡན་འབྱེད་རྣམས་ཀྱིས་ལམ་གྱི་འགྲོ་ལུགས་མ་དགོངས་པ་
ལགས་སམ་ཞུས་པར་ག་ལ་ཡིན། དེ་གཉིས་ཀྱིས་འཕགས་པའི་དགོངས་པ་ལ་ཐ་
སྙད་ཀྱི་སྒྲོ་འདོགས་བཅད་ལུགས་ལ་རྩོད་པ་ཡིན། དོན་དམ་ལ་རྣམས་གྲངས་
དང་རྣམ་གྲངས་མིན་པའི་དོན་དམ་རྩལ་འདོན་ཆེ་ཆུང་གི་ཁྱད་ཡིན་ཅེས་
གསུངས་ཀྱང་ལས་དང་པོ་བས་རྣམ་གྲངས་པའི་དོན་དམ་ལ་ངེས་པ་འདྲོངས་
ནས་ཚོགས་ལམ་པས་དེ་ལྟར་གོ་བ་ཞིག་དང་ཞི་གནས་མཚན་ཉིད་པ་ཞིག་གྲུབ་
པའི་སྟེང་ལམ་ལ་གོམས་པ་བསྲིང་པས་དེས་ཚོགས་ལམ་ཆེན་པོ་བསྒྲོད་ཐུབ་ན་
གཟོད་ལྷག་མཐོང་ལ་མྱོང་བ་ཅུང་ཟད་ཐོབ་པས་སྦྱོར་ལམ་ལ་འཕོ། སྟོང་ཉིད་
མངོན་སུམ་པའི་དུས་རྣམ་གྲངས་མིན་པའི་དོན་དམ་ས་དང་པོ་ནས་འཇོག་
དགོས། ས་དང་པོའི་རྟོགས་བྱའི་སྟོང་ཉིད་དེ་ལས་ས་བཅུ་རེ་རེ་ནས་རྟོགས་བྱ་
མི་འདྲ་བ་རེ་མེད་ཀྱང་བློ་སྟོབས་ཀྱི་ནུས་པས་འཇོག་པ་སྟེ། དེང་སང་ཐལ་
འགྱུར་པའི་ལས་དང་པོ་བའི་སྐབས་སུའང་རྣམ་གྲངས་མིན་པའི་དོན་དམ་ཁས་
ལེན་ཀུན་བྲལ་འཕགས་པ་གསུམ་གྱི་མཉམ་བཞག་དང་མཐུན་བར་གཏན་ལ་
འབེབས་དགོས་སྐད་ཀྱང་འཕགས་པ་གསུམ་གྱི་རྟོགས་རིགས་ལ་ཁྱད་ཆེན་པོ་
ཡོད་པར་འཆད་བཞིན་མཉམ་བཞག་གསུམ་ལ་ཁྱད་པར་ཅི་ཡང་མེད་པ་ཅི་
ལྟར་སྒྲུབ། མཉམ་བཞག་རྟོག་མེད་ཙམ་ནི་བསམ་གཏན་དང་གཟུགས་མེད་
པའི་ཏིང་ངེ་འཛིན་དང་ཁྱད་ཅི་ཡང་མེད་པས་དེས་བདག་འཛིན་དང་བདེན་

འཛིན་ལ་ཅི་ཡང་མི་གནོད་དེ། བྱམས་སོགས་རྨོངས་དང་འགལ་མེད་ཕྱིར། །
ཤིན་ཏུ་ཉེས་པ་ཚར་གཅོད་མིན། །གསུངས་པ་དེ་ཡིན། དང་པོ་ནས་ང་ལ་ཁས་
ལེན་མེད། སྤྲོས་བྲལ་ཡིན་ཟེར་བའི་ཆོས་སྐད་ཆེན་པོ་ངག་ནས་གང་ཐོན་ཐོན་
དུ་སྨྲས་པས་བདག་གཉིས་དང་དེའི་འཛིན་སྟངས་ལ་ཅི་ཡང་མི་གནོད། དཔེར་
ན་བདག་ཏུ་འཛིན་པ་གཉིས་པོ་ཡང་ཁས་ལེན་མེད་སྤྲོས་བྲལ་ཡིན་ཞེས་བརྗོད་
པས་ཅི་འོང་ཁ་ལྟ་མ་མཐོ་རང་རེ་མཁན་ཆེན་ཞི་འཚོའི་རྗེས་འཇུག་ཡིན་རྩིས་
དགོས་པས་དབུ་མ་རང་རྒྱུད་པའི་ལྟ་བ་གཙོ་བོར་འཛིན་པ་རྟེན་འབྲེལ་གྱི་
ལེགས་ཆ་ཆེ། རྒྱུ་མཚན་ཉིད་ཀྱི་ཐེག་པའི་ལྟ་བ་ཐམས་ཅད་ཀྱི་མཐོ་ཤོས་དབུ་མ་
ཐལ་འགྱུར་བ་ཡིན་ཡང་དེ་ལ་ངེས་པ་མ་ནོར་བ་རྙེད་དཀའ། དེའི་རྒྱུ་མཚན་
ངེད་ཐལ་འགྱུར་བ་ཡིན་ཟེར་ནས་རང་རང་གི་ཞེ་འདོད་ཀྱི་སྟེང་དུ་ཐལ་འགྱུར་
བའི་ལུང་མང་པོ་ཞིག་དྲངས་ནས་རྩོད་འདུག་ཀྱང་ལུང་ལ་ལྟ་རྒྱུ་ཅི་ཡོད། ལུང་
གླ་ལྤགས་གཉིས་གར་འཐེན་ཡིན། ཕྱིན་ཆད་རིགས་པས་དཔྱད་ནས་ངེས་པ་
ཡང་དག་ཞིག་རྙེད་དགོས། བསོད་ནམས་ཆེན་པོས་རྟོགས་བྱ་ཡིན། དབུ་མའི་
རྟགས་དང་གཏན་ཚིགས་རྣམས་ཁ་ཕྱིར་བལྟས་ཤགས་འབྱེད་དང་རྩོད་པ་ཙམ་
ལ་གོ་བ་མི་ལེན་པར་ནང་རང་གི་བདེན་འཛིན་གྱི་འཛིན་སྟངས་ཀྱི་ཡུལ་གཙོ་བོ་
དེའི་ཐོག་ཏུ་འགྲོ་དགོས། དེ་སོང་ན་ཡུལ་ལ་བདག་མེད་མཐོང་བ་དེས་བདེན་
འཛིན་གྱི་བློ་ལ་མི་གནོད་མི་སྲིད་དེ། དཔེར་ན་མུན་ཚབ་ཚུབ་ཏུ་ཐག་ཁྲ་ལ་སྦྲུལ་
འཛིན་སྐྱེས་པ་མར་མེའི་སྣང་བ་དང་སྦྱར་ན་ཐག་པ་ཡིན་པར་ངེས་ཤིང་སྦྲུལ་
འཛིན་བཟློག་ནུས། སྦྲུལ་འཛིན་ཡུན་རིང་མ་གོམས་པས་ལན་གཅིག་བཟློག་ན་
སླར་མི་ལྡོག སྦྲུལ་འཛིན་ཡུན་རིང་པོར་གོམས་པས་བློ་ལ་དཔྱད་སྟོབས་ཀྱིས་
ངེས་པ་ཡུན་མ་བསྲིང་ན་བཟློག་མི་ནུས་པས་བླ་མ་དགེ་བའི་བཤེས་གཉེན་

མ་དག་པའི་སྣང་བ་འདི་ཡེ་ཤེས་ཀྱི་རོལ་པ། རོལ་པ་དེ་དང་ལྷ་རྟོག་དབྱེར་མེད་
དུ་ངེས་པ་བསྐྱེད་ཚུལ་ཡིན། དེ་ལྟར་རྒྱུ་མཚན་ཅི་ཡང་མ་ངེས་པར་སྣང་བ་ལྷ་
ཡིན་ཟེར་བ་བླ་མ་དོན་པས་ཁ་སྣ་གཉིས་གཅིག་ཡིན་ཟེར་བ་དང་འདྲ། གསུམ་
པ་བྱིན་གྱིས་རླབས་པའི་གཏན་ཚིགས་ནི་ཡེ་ཤེས་དང་རོལ་པ་གཉིས་ཕན་ཚུན་
གཅིག་གིས་གཅིག་ལ་རྒྱས་ཐེབ་པ། མདོ་ལས་སྟོང་རྟེན་འབྱུང་དབྱེ་བསལ་མེད་
པར་སྒྲུབ་པ་བཞིན་ཡེ་ཤེས་ཀྱི་རོལ་པ་འདི་ཡེ་ཤེས་ལས་གཞན་དུ་མེད་པ་ཆུ་
དང་རླབས་ལྟར་རམ། ཆབ་རོམ་དུ་སྣང་དུས་ནས་ཆུ་ཡིན་པ་བཞིན་མ་དག་པ་
སྣང་དུས་རང་ནས་ངོ་བོ་ཡེ་ཤེས་ཀྱི་རོལ་པར་ངེས་པས་སྣང་བ་སྟོང་ཐོག་ཏུ་
སྤྱན་མ་དྲངས། སྟོང་པ་སྣང་ཐོག་ཏུ་སྤྱན་འདྲེན་མ་དགོས་པར་དང་པོ་ཉིད་
ནས་ཡེ་ཤེས་ཀྱི་རོལ་པ་ལྷ་རྟོག་དབྱེར་མེད་ཡིན་པ་ལ་ཡིན་པའི་ངེས་ཤེས་སྐྱེས་
པ་ཞིག་དགོས། དེ་ལྟར་རྟོགས་ཤིང་གོམས་ན་མངོན་དུ་འགྱུར་བ་ཡིན། སྤྱིར་
བློས་བཏགས་ཚད་མངོན་དུ་འགྱུར་མི་དགོས་ཀྱང་འདིར་ནི་ལྷག་པའི་བདེན་
གཉིས་དབྱེར་མེད་དེ་དང་པོ་ལྟ་བས་རྟོགས། དེ་ནས་བསྒོམ་པས་མངོན་དུ་
འགྱུར་དགོས་པ་ནི་དངོས་པོའི་ཆོས་ཉིད་དང་བདེན་གཉིས་དབྱེར་མེད་ཡིན་
པའི་གནད་ཀྱིས་སོ། །བཞི་པ་མངོན་སུམ་པའི་གཏན་ཚིགས་ནི་བློ་གང་གིས་
རྟོགས་དགོས་ན་འཕགས་པའི་མངོན་སུམ་ཡིན་པ་བཞིན་འདིར་ཡང་སོ་སོ་རང་
རིག་གི་ཡེ་ཤེས་ཀྱི་མངོན་སུམ་སྒྲུབ་པ་ཡིན། ལས་དང་པོ་པའི་སྐབས་ན་སོ་སོ་
རང་རིག་གི་མངོན་སུམ་ཇི་བཞིན་མེད་ཀྱང་དེ་ལྟར་རྟོགས་དགོས་པའི་གོ་བ་
ངེས་པ་ཞིག་དགོས། · སོ་སོ་རང་རིག་པའི་ཡེ་ཤེས་འདི་ལ་སྐབས་ཐ་དད་ཡོད་
ཀྱང་ཕྱིན་ཆད་དངོས་གཞིའི་ཁྲིད་སྐབས་བཤད་གསུངས། ད་ལྟ་བ་བདེན་གཉིས་
དབྱེར་མེད་ངེས་པའི་སྟེང་ནས་བསྙེན་པ་ཞིག་བཏང་དགོས་པས་ཐ་མལ་མ་

དག་པའི་སྣང་ཞེན་གཉིས་ཀྱི་གཉེན་པོར་གོང་དུ་བཤད་པའི་གཏན་ཚིགས་བཞི་
པོ་ལས་སྔ་མས་དབྱིངས་དང་ཡེ་ཤེས་གཉིས་སུ་མེད་པར་ངེས་པ་ལྷག་པའི་དོན་
དམ་བདེན་པ་ཡིན་པས་དེ་དོན་དམ་དཔྱོད་བྱེད་ཀྱི་ཤེས་རབ་ཀྱིས་རྟོགས་
དགོས། གཉིས་པས་སྣང་གྲགས་རིག་གསུམ་ཡེ་ཤེས་ཀྱི་ཆོ་འཕྲུལ་རྟེན་འབྱུང་
འགགས་པ་མེད་པ་ལྷ་དང་རྟོག་པ་དབྱེར་མེད་ལྷག་པའི་ཀུན་རྫོབ་བདེན་པ་
ཞེས་བྱ་བ་ཐ་སྙད་པའི་ཚད་མས་ངེས་པར་འཇོག་པས་དེ་གཉིས་ཀྱི་དང་པོས་
རང་རྒྱུད་པ་འདི་ལ་བདེན་ཞེན་འགོག་པར་མ་ཟད་དབྱིངས་ཡེ་གཉིས་མེད་དུ་
རྟོགས་པ་དེས་མ་དག་པའི་ཞེན་ཚུལ་དངོས་པོར་ཞེན་པ་དང་བདག་ཏུ་ཞེན་པ་
གཉིས་འགོགས་དགོས། ཚད་མ་གཉིས་པས་ཐ་མལ་མ་དག་པའི་སྣང་བ་འདི་
དང་ཐ་སྙད་པའི་འཁྲུལ་ཤེས་དེ་གཙོ་བོར་འགོགས་པ་ཡིན་པས་དེ་གཉིས་ཀྱིས་
དོན་དམ་ངེས་པའི་ལྟ་བ་གཙོ་བོར་སྟོན། གསུམ་པས་ལྟ་བ་ངེས་པར་གོམས་
ནས་དེ་བཞིན་མངོན་དུ་འགྱུར་ནུས་སམ་ནུས་ནའང་ཕྱིར་མི་ལྡོག་གམ་སྙམ་
པའི་རྟོག་ངན་སྐྱེ་ན་དེ་ལ་དོགས་པ་གཅོད་ཚུལ་ཡིན། བཞི་པ་དེ་ལྟར་ལྷག་པའི་
བདེན་གཉིས་དབྱེར་མེད་ཆོས་སྐུ་ཆེན་པོར་རྟོགས་པ་ལ་འཕགས་པའི་བློ་ལྟར་
སོ་སོ་རང་རིག་པའི་ཡེ་ཤེས་ཀྱི་དངོས་སུ་རྟོགས་པའི་ཤུགས་ཀྱིས་ཀུན་རྫོབ་དག་
པ་ལྷ་རྟོག་དབྱེར་མེད་དུ་ངེས་པའི་ཐ་སྙད་པའི་ཤེས་པ་དེ་ཡོད་དགོས་ཏེ་སྣང་
བ་བདེན་པར་མ་བཟུང་ཡང་མ་དག་པའི་སྣང་བ་སྣང་བ་ལྟར་བཟུང་ན་ལྷག་
པའི་ཀུན་རྫོབ་བདེན་པ་ལ་ཕྱིན་ཅི་ལོག་ཏུ་འཛིན་པ་ཡིན་པས་ལྷ་རྟོག་དབྱེར་
མེད་ངེས་པ་ཞིག་རྡོ་རྗེ་ཐེག་པའི་སྐབས་འདིར་ཤིན་ཏུ་གལ་ཆེ་བས་དེ་དག་གི་
ཚུལ་རྣམས་ཤེས་ནས་ཉམས་སུ་ལེན་པ་དེ་ལ་སྔགས་ཀྱི་རྣལ་འབྱོར་པ་ཞེས་
བཏགས་ཀྱང་ཆོག་གསུངས། ནང་སྒྲུབ་རིག་འཛིན་འདུས་པ་འདི་རྒྱུད་ཀྱི་ཟིན་

ཕན། ངག་དབེན་གྱི་སྔོན་འགྲོ་ལུས་དབེན་བསྒོམ་པ་དེ་དང་བསྐྱེད་རིམ་བསྒོམ་
པ་གཉིས་ལ་ཁྱད་ཆེན་པོ་ཡོད། ད་མཁའ་འགྲོ་ཡུམ་ཀའི་ཆོས་འདི་གཞུང་གི་
དངོས་བསྟན་ལ་ཨ་ཏི་ཡོ་གའི་ལུགས་སྐད་ཅིག་དྲན་རྫོགས་ཀྱིས་ལྷར་བསྐྱེད་
པའི་ཚུལ་ཡིན། སྙིང་ཐིག་བརྒྱུད་པའི་རིག་འཛིན་རྣམས་ཚུལ་འདི་ལ་བརྟེན་
ནས་མཆོག་གི་དངོས་གྲུབ་བརྙེས་ཤིང་བོད་འབངས་ཡོངས་ལ་བཀའ་དྲིན་ཆེ།
གསང་བ་རྡོ་རྗེ་ཐེག་པའི་རྒྱུད་ཡོངས་སུ་རྫོགས་པའི་བདག་མོ་ཡིན་པ་དང་ཡབ་
བཀའ་ཡུམ་བཀའི་འབྲེལ་ཡང་ཆེ་བས་འདི་ལ་བསྙེན་པ་ཞིག་བཏང་དགོས།
སྤྱིར་བསྐྱེད་རིམ་གྱིས་སྐྱེ་འཆི་བར་དོ་གསུམ་གྱི་བག་ཆགས་སྦྱོང་བ་ཡིན། བག་
ཆགས་རིགས་བསྡུ་ན་སྐྱེ་གནས་བཞིའི་བག་ཆགས་ལ་འདུས། དེ་སྦྱོང་བྱེད་
བསྐྱེད་རྫོགས་ལམ་གྱིས་སྦྱངས་པས་འབྲས་བུ་གནས་སྐབས་རིག་འཛིན་བཞི་
དང་། མཐར་ཐུག་ཟུང་འཇུག་གི་གོ་འཕང་བརྙེས་པ་ཡིན་པས་དང་པོ་མ་ཧཱ་ཡོ་
གའི་ལུགས་ཀྱི་སྒོང་སྐྱེས་ཀྱི་བག་ཆགས་སྦྱོང་བ་ལ་རྒྱས་པ་བདག་སྲས་གཞན་
སྲས་ཀྱི་སྒོ་ནས་བསྐྱེད་པ་བཀའ་བརྒྱད་བདེ་གཤེགས་འདུས་པ་དང་། སྒྱུ་འཕྲུལ་
ཞི་ཁྲོའི་སྒྲུབ་ཐབས་རྣམས་སུ་བསྟན་པ་དེ་ཡིན། དཔལ་ཆེན་འདུས་པ་ལ་དོད་
ཐུབ་ཙམ་མ་གཏོགས་རྒྱས་པ་མི་འདུག དེ་ལ་བདག་གི་སྲས་སུ་གཞན་བྱ་བ་ནི།
རིག་པ་བདེ་གཤེགས་སྙིང་པོའི་རིགས་ཀྱི་ཆེ་བའི་ཡོན་ཏན་འབྱིན་པའི་ཕྱིར་དེ་
ལྟར་བསྒོམ་ནས་འཁོར་འདས་ཀྱི་དྭངས་མ་བསྡུས་ཏེ་རང་གི་སྲས་སུ་བྱ་བ་ཡིན།
གཞན་གྱི་སྲས་སུ་བདག་བྱ་བ་ནི། དེ་བཞིན་གཤེགས་པའི་རིགས་ཀྱི་གདུང་རྒྱུན་
མི་འཆད་པའི་ཕྱིར་དག་པ་མངོན་གྱུར་གྱི་སངས་རྒྱས་འབྲས་བུའི་ཧེ་རུ་ཀ་ཡབ་
ཡུམ་དུ་གསལ་ནས། ྋཡུམ་གྱི་སྲས་བསྐྲུན་པར་ཡབ་ལ་གསོལ་བ་བཏབ་པས་
བདག་གི་ཕུང་ཁམས་སྐྱེ་མཆེད་རྣམས་འོད་དུ་ཞུ་ནས་ཐིག་ལེར་གྱུར་པ་ཡབ་ཀྱི་

ཤངས་བུག་ནས་རྔུབས་ཏེ་བདེ་ཆེན་བྱང་ཆུབ་སེམས་ཀྱི་ཐིག་ལེ་དང་རོ་གཅིག་
ཏུ་འདྲེས་པ་ཡུམ་གྱི་མཁའ་གསང་ནས་རྒྱན་དང་ཆ་ལུགས་ཕྱག་མཚན་རྫོགས་
པར་གསལ་ནས་གཟོད་དཀྱིལ་འཁོར་གྱི་གནས་སུ་འགོད་ཅིང་བསྐྱེད་པ་ཡིན།
འབྲིང་པོ་མངོན་བྱང་ལྔ་བསྐྱེད་དམ་བཞི་བསྐྱེད་རྡོ་རྗེའི་ཆོ་ག་གསུམ་བསྐྱེད་
རྣམས་ཀྱིས་སྦྱངས་བྱ་མངལ་སྐྱེས་ཀྱི་འབྱུང་བ་ལྔ་ཕུང་པོ་ལྔ་རྣམ་པར་ཤེས་པ་
ཚོགས་བརྒྱད་བར་དོའི་རླུང་སེམས་ཁུ་རྡུལ་དང་དབང་པོ་ཡུལ་ལ་སད་ནས
མངའ་རིས་ལོངས་སྤྱོད་དང་བཅས་པའི་བག་ཆགས་རྣམས་སྦྱོང་ཚུལ་འོག་མིན་
བསྒྲོད་པའི་ཐེམ་སྐས་སུ་བཤད་པ་དེ་རྣམས་ངེས་དགོས། གུ་རུའི་བཀའ་སྲོལ་
གཏེར་མ་ཕལ་མོ་ཆེར་རྡོ་རྗེའི་ཆོ་ག་གསུམ་བསྐྱེད་ཁོ་ན་བྱུང་བ་མང་། དེས་ན་
ཕྱི་སྒྲུབ་མ་ཧཱ་ཡོ་ག ནང་སྒྲུབ་ཨ་ནུ་ཡོ་ག གསང་སྒྲུབ་ཨ་ཏི་ཡོ་གའི་ཆོ་གའི་
འགྲོས་ཞིག་ངེས་པར་ཤེས་དགོས་ཀྱང་། དེང་སང་འདོན་ཆའི་ཚིག་མང་ཉུང་
ཙམ་ལ་བཏགས་པ་འདི་མི་ཤེས་པའི་གཏམ་དུ་སོང༌། དྲོད་གཤེར་སྐྱེས་ཀྱི་བག་
ཆགས་སྦྱང་བ་ལ་ཨ་ནུ་ཡོ་གའི་མཚན་སྔགས་བརྗོད་པ་ཙམ་གྱིས་བསྐྱེད་པ་དང་།
དབྱིངས་ཡེ་གཉིས་སུ་མེད་པའི་རྩལ་སྣང་ལྷར་གསལ་བའི་འགྲོས་གཉིས་ཡོད་པ་
སྔར་བཤད་པ་ལྟར་ཡིན། བརྫུས་སྐྱེས་ཀྱི་བག་ཆགས་སྦྱོང་བ་ལ་ཨ་ཏི་ཡོ་གའི་ལྟ་
བ་རིག་པ་ཆོས་སྐུ་དང་རིག་རྩལ་ཆོས་སྐུའི་རོལ་པར་ངོ་འཕྲོད་པ་ཞིག་གིས་སྣང་
སྲིད་དག་མཉམ་ཆེན་པོར་ཡེ་ནས་གཞི་ལ་བཞུགས་པར་ལྟ་བས་ངེས་པ་དེ་ཉིད་
ལམ་བསྒོམ་པས་སྐད་ཅིག་དྲན་རྫོགས་སུ་གསལ་འདེབས་པ་ཡིན་པས་དེས་ན་
སྐྱེ་གནས་བཞི་གང་རུང་ཞིག་སྦྱངས་ན་གཞན་རྣམས་ཤུགས་ལ་སྦྱོང་བ་ཡིན་ཏེ།
སྦྱང་གཞི་འོད་གསལ་བའི་ཡེ་ཤེས་གཅིག་ཡིན་པའི་ཕྱིར་དང༌། སྦྱང་བྱ་འཁོར་
བའི་བག་ཆགས་སུ་རིགས་གཅིག་པའི་ཕྱིར་དང༌། སྦྱོང་བྱེད་བསྐྱེད་རྫོགས་ཀྱི་

གནད་ཁྱད་པར་ཅན་གྱིས་ཟིན་པའི་ཕྱིར་ན་བསྐྱེད་རིམ་ལ་རྒྱས་བསྡུས་སུ་
གསུངས་པ་དེ་ལྟར་ཤེས་དགོས། ཀུན་མཁྱེན་ཆེན་པོས་སེམས་ཉིད་ངལ་གསོ་
ལས་བསྐྱེད་ཚུལ་དེ་རྣམས་གང་ཟག་གཅིག་གིས་དང་པོར་གོམས་པ་དང་། བར་
དུ་གོམས་པ་དང་། རབ་ཏུ་གོམས་པ་དང༌། མཆོག་ཏུ་གོམས་པའི་སྒོམ་ཚུལ་དུ་
གསུངས་པ་ལམ་ངེས་རྫོགས་ཀྱི་དབང་དུ་ན་དེ་ལྟར་ཤིན་ཏུ་གལ་ཆེ། མོས་སྒོམ་
པས་ནང་རྒྱུད་སྡེ་གསུམ་གྱི་འགྲོས་ཅི་སྦྱར་འདི་སྦྱར་ཅང་མེད།ཨ་དོན་ཁོས་
ཚིག་རྗེས་དོན་དྲན་བྱེད་པ་ཡིན་ཟེར་ནས་ཀཿཐོག་ནས་གསང་བ་སྙིང་པོའི་རྒྱུད་
འཆད་ཐབས་ཀྱི་ཆོ་ག་དེ་རྒྱུན་དུ་ཁ་འདོན་བྱེད་པ་འདི་འདྲ་ཡིན། འོན་ཀྱང་
བག་ཆགས་བཟང་པོ་རེ་ལོས་འཇོག ད་རེས་ཨ་ཏི་ཡོ་གའི་ལུགས་ཀྱི་ཡུམ་བཀའ་
འདི་སྐད་ཅིག་དྲན་རྫོགས་སུ་གསལ་འདེབས་པ་ཡིན་ཀྱང་ཁྱོད་ཀྱིས་དངོས་
གཞིའི་ཁྲིད་མ་ཐོབ་པས་ཇི་བཞིན་མི་འོང་ཡང་རང་གི་སེམས་ཉིད་རྣམ་པར་མི་
རྟོག་པའི་རྩལ་སྣང་དུ་རྟེན་དང་བརྟེན་པའི་གསལ་སྣང་རྫོགས་པ་གལ་ཆེ།  ོ་
བསྐྱེད་རྫོགས་གསུམ་པོ་གང་གི་ལུགས་ལའང་ལྷར་གསལ་བ་ལ། དང་པོ་སྤྲོས་པ་
ཆེ་ཆུང་ཙམ་མ་གཏོགས་ལྷ་ལ་གསལ་སྣང་འདོན་ཞིང་དེ་ལ་བརྟན་ཆ་ཐོབ་
དགོས་པ་ལ་ཁྱད་མེད་པས། ཁྱོད་སྔོན་གྱི་བག་ཆགས་ཀྱི་མཐུས་ལྷར་སྣང་སྦྱང་བ་
ལ་དཀའ་ཚོད་དུ་མི་འདུག་པས། ད་རེས་བསྙེན་པའི་སྐབས་སུ་ཛབ་དགོངས་
རྣམ་པ་བཞི་ལས་ཟླ་བ་སྐར་ཕྲེང་དང་། རྒྱལ་པོའི་ཕོ་ཉ་ལྟ་བུ་འདི་བཟླས་པ་
གཉིས་མ་ཧཱ་ཡོ་གའི་ཛབ་བཟླ་ལུགས་ཡིན། ཡང་ན་རྒྱལ་པོའི་ཕོ་ཉ་ལྟ་བུ་འདི་
གསུམ་ཀའི་བཟླས་པ་བྱས་ཀྱང་ཆོག ཁྱོགས་ཀྱི་བཟླས་པའམ་དོ་ལིའི་བཟླས་པ་
ཨ་ནུ་ཡོ་གའི་ལུགས་ཡིན་ཅིང་། དེ་ཡང་སེམས་བྱིང་བའི་གཉེན་པོར་ཐུགས་
ཀའི་སྔགས་ཀྱི་ཕྲེང་བ་སྐུའི་སྟོད་ནས་བརྒྱུད་ཡབ་ཀྱི་ཤངས་བུག་ནས་ཡུམ་གྱི་

ཤངས་བུག་དང་མཁའ་གསང་ནས་རྩ་བའི་སྔགས་ཕྲེང་ལ་ཐིམ་པར་བསམ་པ་
དང༌། རྒོད་པའི་གཉེན་པོ་སྐུའི་སྨད་ནས་དང་མཁའ་གསང་ནས་ཤངས་བུག་
བརྒྱུད་དེ་མགལ་མེ་ལྟར་བར་མ་ཆད་པར་འཁོར་བར་དམིགས་ནས་བཟླ་བ་
ཡིན། འདིའི་དགོས་པ་གཙོ་བོ་བདེ་སྟོང་གི་ཡེ་ཤེས་འདྲེན་པ་དང་ཁྱད་པར་
ཐིག་ལེ་དབབ་འདྲེན་ལ་གལ་ཆེ། བསྐྱེད་རིམ་ལ་ཤིན་ཏུ་གོམས་པ་ཡིན་ན་གཙོ་
བོ་ཡབ་ཡུམ་བསྒོམ་ནས་དོ་ལིའི་བཟླས་པ་ཙམ་གྱིས་བདེ་ཆེན་གྱི་ཡེ་ཤེས་འདྲེན།
དེར་མ་ཟད་གཙོ་འཁོར་ཆོས་ཀྱི་བགྲོ་བ་དང༌། འདོད་རྣམ་གྱི་ལྷ་མོ་ལས་འདོད་
དོན་དངོས་སུ་ལེན་པའི་སྐབས་ཡོད་ཅིང༌། མ་ཟད་ཆོས་ཀྱི་རྡོ་རྗེའི་རེག་བྱས་
བདེ་ཆེན་གྱི་ཡེ་ཤེས་འདྲེན་པ་སོགས་འབྱུང༌། བསྐྱེད་རིམ་གྱི་ཏིང་ངེ་འཛིན་ལ་
གོམས་པ་མཆོག་ཏུ་ཐོབ་པས་རླུང་སེམས་གནད་གཅིག་ཕྱིར་སེམས་གར་གཏད་
དུ་ཟིན་པ་ཞིག་འོང་བས་དེ་དུས་རྫོགས་རིམ་རླུང་དང་ཐིག་ལེ་ལ་སྦྱང་ན་སླ། དེ་
འདྲ་མ་འོང་ན་རླུང་དང་གཏུམ་མོ་བསྒོམ་པས་གཙོ་བོ་རླུང་དང་ཐིག་ལེ་ལ་
དབང་ཐོབ་པའི་ཞར་ལ་སེམས་ལས་རུང་ཁྱད་པར་ཅན་ཐོབ། དེའི་སྟོབས་ཀྱི་
སྤྱན་དང་མངོན་ཤེས་རྫུ་འཕྲུལ་ཁྱད་པར་བ་ཐོབ་པ་ཡིན་ཡང་དེང་སང་ལྟར་
སྣང་ཙམ་དུ་དགུན་ཁར་རྩ་རླུང་སྦྱང་པ་ཡིན་ཟེར་ནས་གནད་མ་ཟིན་པའི་
འཁྱག་སྒུར་བྱེད་པ་རྣམས་ཕྱི་རོལ་བའི་ཁྱི་དང་བ་ལང་གི་བརྟུལ་ཞུགས་དང་དུ་
བླངས་པས་དག་གྲོལ་ངེས་འབྱིན་དུ་ལྟ་བ་དང་ཁྱད་མེད། ཁྱོད་ལ་ལོག་ལྟ་ཨེ་
ཡོད་གསུང་། མེད་ལགས་ཞུས་པས། ཁྱེད་དག་སྣང་རེ་ཆེ་ཀུན་ལ་དག་སྣང་
སྦྱོངས། ཡིན་མིན་ལེགས་པར་དཔྱོད་ལ་ལྟར་སྣང་བཅོས་མ་དང་ཡང་དག་པའི་
ལམ་གནད་ཤན་འབྱེད་པའི་བློ་གྲོས་དགོས། སྐབས་འདི་ན་ཨ་ཏི་ཡོ་གའི་བཟླས་
པ་བུང་བ་ཚང་ཞིག་ལྟ་བུ་དང་། ཞིང་ཁམས་གཞལ་ཡས་ཁང་ལྷ་དང་བཅས་

པའི་གསལ་སྣང་ཐོན་པར་གྱིས་ལ་གཙོ་བོ་སྒྲ་གྲགས་ཐམས་ཅད་སྔགས་ཀྱི་རང་
གདངས་སུ་གསལ་བ་གཙོར་འདོན་གྱི་བསྙེན་པ་ཐོངས་གསུངས། དེ་བཞིན་
ཉིན་མཚན་སྦྲེལ་ནས་ཟླ་བ་གཅིག་གི་རིང་བསྙེན་པ་བསྐྱལ་བས་སྒྲར་སྣང་བ་
གང་ལའང་བློ་ཆེད་དུ་གཏད་མི་དགོས་པར་སྔགས་ཀྱི་སྒྲ་གདངས་སུ་ལམ་ལམ་
འཆར་བ་ཞིག་བྱུང་བས། དེ་དུས་ལྷ་དང་སྣང་བ་སེམས་ཀྱི་ཆོ་འཕྲུལ་ཙམ་ལས་
གཞན་དུ་མེད་པ་མིང་གིས་བཏགས་པ་ཙམ་ལས་རང་བཞིན་མེད་པའི་ངེས་
ཤེས་ཁྱད་པར་ཅན་ཐོན་པ་ལ་སྒྲུབ་པའི་དངོས་གྲུབ་ཀྱི་རིགས་མཆོག་ཉིད་དུ་གོ
དེ་ནས་རང་ལོ་ཉི་ཤུ་པའི་གསར་ཚེས་ཟླ་བ་དང་པོའི་ཡར་ངོ་ཞིག་ལ་བླ་མ་ཨ་
སྟོབས་མདུན་ནས་བསྙེན་རྫོགས་ཀྱི་སྡོམ་པ་ཞིག་ཞུས་གསུངས། དགེ་སློང་གི་
བསླབ་པའི་རྐང་གྲངས་མང་བས་ཅི་བཞིན་ལག་ལེན་དུ་ཐེབ་པར་དཀའ། ང་
དགེ་ཚུལ་གྱི་རྟེན་འདིའི་སྟེང་ནས་རང་གི་བསླབ་པའི་གནས་ལེགས་པར་བསྲུང་
ན་རྟེན་དགེ་ཚུལ་གྱིས་ཆོག་པ་ཞིག་ཞུས་ཀྱང་། མི་ཆོག་ད་རེས་དལ་འབྱོར་གྱི་མི་
ལུས་ཐོབ་པ་འདི་དོན་ཡོད་པར་བྱེད་པ་ལ་སངས་རྒྱས་ཀྱི་བསྟན་པ་ལ་ཞུགས་པ་
ཡོངས་སུ་རྫོགས་པ་དགེ་སློང་གི་སྡོམ་པ་མ་ཐོབ་པའི་ཐབས་མེད། སྔགས་ཀྱི་རྟེན་
ལའང་དགེ་སློང་མཆོག་ཡིན་ཏེ། དགྱེས་རྡོར་ལས། གསུམ་ལས་དགེ་སློང་མཆོག་
ཡིན་འབྲིང་། །དགེ་ཚུལ་ཞེས་བྱ་དེ་དག་ལས། །ཁྱིམ་ན་གནས་པ་ཐ་མའོ། །ཞེས་
གསུང་། དགེ་སློང་ལ་བསླབ་པའི་རྐང་གྲངས་མང་བས་ཚོགས་རྫོགས་པ་ལ་
སྟོབས་ཚེ། དེས་ན་སྒྲིབ་པ་དག་ལ་ཡང་སྟོབས་ཆེ་བ་ཡིན། ཚོགས་རྫོགས་པ་དང་
སྒྲིབ་པ་དག་པའི་སྟོབས་ཅི་ཙམ་འཕེལ་བ་ལས་ས་ལམ་གྱི་མངོན་རྟོགས་ཁྱད་
པར་ཅན་སྐྱེ་བའི་དངོས་རྒྱུ་ཐུན་མོང་མ་ཡིན་པ་ལགས་པས། སངས་རྒྱས་བསྟན་
པ་རིན་ཆེན་སྒྲོན། །འབར་བའི་སྣོད་ནི་དཀའ་ཐུབ་ཅན། །ངུར་སྨྲིག་འཛིན་པ་

ཤཱཀྱའི་སྲས། །དགེ་སློང་རྣམས་ནི་ཡིན་ཕྱིར་རོ། །ཞེས་གསུངས་པས་བསླབ་པ་
གསུམ་གྱི་རྟེན་མཆོག་ཏུ་གྱུར་པ་རིན་པོའི་ཆེའི་སྒྲོན་མེ་ལྟ་བུ་ཤེས་རབ་ཀྱི་བསླབ་
པའི་མངོན་རྟོགས་ཁྱད་པར་ཅན་གྱི་རྟེན་དུ་ཆེས་འཕགས་པ་ཡིན་ཏེ།དུས་
འཁོར་ལས། ས་ཐོབ་མ་གཏོགས་ཁྱིམ་པ་ནི། །རྒྱལ་པོའི་བླ་མར་མི་བྱའོ། །ཞེས་
དེ་བཞིན་གཤེགས་པས་ཆོས་རྒྱལ་ཟླ་བ་བཟང་པོ་ལ་འཕགས་པ་ས་ཐོབ་མ་
གཏོགས་རྟེན་དགེ་སློང་ལས་ཁྱིམ་པའི་རྟེན་ཅན་བླ་མར་བརྟེན་པར་མི་བྱ་བར་
གསུངས་པ་དང་། སངས་རྒྱས་ཀྱི་བསྟན་པ་རིན་པོ་ཆེ་ཡོད་མེད་དགེ་སློང་གི་
རྗེས་སུ་བྱེད་པ་ཡིན་ཏེ། ཞི་བ་ལྷས། བསྟན་རྩ་དགེ་སློང་ཉིད་ཡིན་ན། །ཞེས་
གསུངས་པས་དགེ་སློང་སྒྲུབ་པ་ཅི་ནས་གལ་ཆེ། ངས་མཐུན་རྐྱེན་སྦྱོར་གསུངས།
ད་རེས་འདིར་ས་ཚིགས་ཀྱི་མཐའ་འཁོབ་ཡིན་ཀྱང་གྲངས་ཡུལ་དབུས་དང་
མཐུན་པར་ཐུབ་བསྟན་རྒྱལ་མཚན་འོད་ཟེར་གཙོས་ལས་གྲྭ་བཅུ་ཙམ་ཚོགས་
དགོས་གསུངས་ནས་དགེ་འདུན་བཅུ་ཚོགས་བསྡུས། སྣམ་སྦྱར་དང་ལྷུང་བཟེད་
གདིང་བ་བཅས་རུང་བ་ཚད་དང་ལྡན་པ་དགོས། ངེད་ཀྱི་སྣམ་སྦྱར་ལྷག་པོ་
འདི་དང་ལྷུང་བཟེད་གདིང་བ་བཅས་ཁྱེར་གསུངས་ནས་གཡར་པོ་གནང་བ་
སོགས་ཀྱི་བདག་རྐྱེན་ལས་བསྙེན་པར་རྫོགས་པ་དགེ་སློང་གི་སྡོམ་པ་ལེགས་
པར་ཐོབ། དེ་ནས་བཟུང་དགེ་སློང་གི་ལྟུང་བ་སྡེ་ལྔ་པོ་ཅི་ནུས་སུ་བསྲུང་། ཡོ་
བྱད་རྣམས་དངོས་དང་རྣམ་བཏགས་ཀྱིས་བྱིན་རླབས་བྱས། མཚམས་བཙོས།
ལག་ཉལ། རྗེན་བཙོས། མེ་ལ་རེག་པ། རིན་པོ་ཆེ་ལ་རེག་པ་རྣམས་ལ་པཎ་ཆེན་
བློ་བཟང་ཆོས་རྒྱན་གྱི་དུས་དྲན་དེ་བརྟེན། ཕྱིས་སུ་ཟང་ཟིང་གི་དངོས་པོ་གཏོས་
ཆེ་བ་བྱུང་ཡང་ཕལ་ཆེར་བླ་མ་དཀོན་མཆོག་ལ་བསྔོས། མཁན་པོ་དང་གྲོགས་
ཚངས་པ་མཚུངས་པར་སྤྱོད་པ་རྣམས་དང་སྦྱིན་བདག་ལ་ཡིད་གཏད་དེ་

བཅངས། རྣམ་བཏགས་ཀྱིས་བྱིན་གྱིས་བརླབས་པ་མ་གཏོགས་རང་གར་བཟུང་
བ་མེད། དེས་ན་ཡོངས་བཟུང་གི་དངོས་པོ་ལ་མངོན་ཞེན་ཆུང་བ་རང་ནོར་ལ་
ཆོག་ཤེས་པ་གཞན་ནོར་ལ་འདོད་རྔམས་མེད་པ་འདོད་ཆུང་ཆོག་ཤེས་པའི་
འདུ་ཤེས་ལ་དྲན་པ་མངོན་དུ་བཞག་ནས་འཕགས་པའི་རྣམ་ཐར་གྱི་སྲོལ་
བཟུང་དངོས་རྫས་འདི་ང་ན་ན་དགོས་ཤི་ན་དགོས་སྙམ་པའི་གཏིང་ནོར་དུ་
བཟུང་བ་དེ་འདྲ་ཡིད་ལ་གཏན་མ་ཤར། གཞན་གྱི་དཔལ་འབྱོར་དང་མངོན་
པར་མཐོ་བ་ཅི་མཐོང་ཡང་ཡིད་སྨོན་དང་ངོ་མཚར་མི་སྐྱེ་བ་འདི་ཞེན་ལོག་
བསྒོམ་པའི་ལག་རྗེས་སུ་གོ། འདི་སྐབས་ཤིག་ཏུ་བཀའ་དྲིན་ཅན་སྐུ་བསྙུན་
པའི་ཚུལ་བསྟན་པར་གཏེར་སྟོན་བསོད་རྒྱལ་གྱི་ལུང་བསྟན་ལ་དྲི་མེད་བཤགས་
རྒྱུད་འབུམ་ཐེར་གཅིག་ཞབས་རིམ་བབ་བྱུང་བར། ཞལ་སློབ་བརྒྱ་ཕྲག་ཕྱེད་
གཉིས་ཙམ་སྒར་དེར་བཞུགས་པ་ཐམས་ཅད་ནས་བཤགས་རྒྱུད་གསུངས། ཀློག་
བཟང་བ་ཉི་ཤུ་སྐོར་གྱིས་ཉིན་རེ་ཚར་བཅོ་བརྒྱད་བཅུ་དགུ་ཙམ་མ་གཏོགས་
མང་མས་ཉིན་རེར་ཚར་མང་པོ་མ་ཚར་བས་ཟླ་ཤས་འགོར། རང་ནས་ཀྱང་
བཤགས་རྒྱུད་ཚར་སྟོང་ཕྲག་གཅིག་དང་བརྒྱ་ཕྲག་གཅིག་གི་ཞབས་བརྟན་ཕུལ།
སློབ་མ་སོ་སོ་ནས་ཞབས་བརྟན་ཚེ་ཐར་སྟོང་ཕྲག་གསུམ་ཙམ་ཁས་ལེན་བགྱིད་
པ་བྱུང་བའི་མཐུས་སྐུ་ཁམས་དྭངས་སྐྱེད་ཐོན། ཞལ་སློབ་རྣམས་ཀྱིས་བླ་མའི་
ཞབས་བརྟན་དུ་ཚེ་སྒྲུབ་ཞག་བརྒྱ་རེ་སྒྲུབ་པར་བགྲོས་ཏེ་ཐམས་ཅད་སྐུ་
མཚམས་ལ་བཞུགས། བླ་མའི་མདུན་ཕྱིན་ཏེ་ཕྲན་ནས་ད་དུང་བཤགས་རྒྱུད་དེ་
·ཅི་ཚར་ཞིག་ཞབས་བརྟན་དུ་འབུལ་ན་ཞུས་པར་ད་ང་རྒས་ནས་སྒྱུ་ལུས་ཀྱི་ཕུང་
པོ་དུས་ཀྱི་རྙིང་པའི་ལྗོན་པ་བཞིན་ནམ་འདོར་མི་ཤེས་ཀྱང་བླ་མ་དང་མཆེད་
ལྕམ་ལ་ཞབས་བརྟན་ཕུལ་ན་ཡན་ལག་བདུན་པའི་ནང་མྱ་ངན་ལས་མི་འདའ་

བར་གསོལ་བ་འདེབས་པའི་ཡན་ལག་ཡིན་པས་རང་གི་འཕྲལ་གྱི་ཚེ་གེགས་ཞི།
ཕུགས་སུ་ཚེ་མཐར་ཕྱིན་པའི་གནད་ཁྱད་པར་ཅན་ཡོད་པས་ཁྱོད་ཀྱང་ཚེ་སྒྲུབ་
བདུད་རྩིའི་བུམ་བཅུད་ཀྱི་མཚམས་ཞིག་ལ་སྡོད་ཚེ་བུམ་བྷན་དྷ་མདའ་དར་
རྣམས་མི་འཛོམས། འདི་འཇམ་དབྱངས་མཁྱེན་བརྩེས་བསྒྲུབས་པའི་ཚེ་རིལ་
ཡིན་ཞེས་ཤོག་ཆགས་ཞིག་གནང་ནས་འདི་དང་གཏོར་མ་ཙམ་ལ་བརྟེན་ནས་
སྒྲུབས། སྤྱིར་གསང་སྔགས་ཀྱི་གཞུང་གི་རྫས་འཛོམས་པ་གལ་ཆེ་རྫས་སྔགས་
ཏིང་ངེ་འཛིན་གསུམ་པོ་ལ་རྒྱུ་མཚན་གྱི་ཁྱད་པར་རེ་རེ་ཡོད་ཀྱང་ད་ལམ་ཁྱོད་
སྔར་རིགས་འདུས་ཀྱི་བསྙེན་པའི་ཁ་བསྐང་དགོས་པས་དེ་དང་ཁྱོན་དྲིལ་ན་
ལེགས། དེའང་ཐུན་ཕྱེད་ཡན་ཆད་བསྙེན་པ་བསགས། མན་ཆད་རྩ་རླུང་དང་
ཐིག་ལེ་ལ་བརྟེན་པའི་ཚེ་སྒྲུབ་དགོས་པས་རྩ་རླུང་ཐིག་ལེའི་སྤྱི་རྣམ་ཙམ་ནི་སྔོན་
འགྲོའི་ནང་དུ་སོང་བ་དེས་འཐུས། འདིར་ཨ་ནུ་ཡོ་གའི་ཉམས་ལེན་ས་བཅད་
མི་སྟོང་ཙམ་དུ་རླུང་དང་གཏུམ་མོའི་རྣལ་འབྱོར་སྒོམས། ཚེ་ཞེས་པ་མངོན་པར་
དྲོད་དང་རྣམ་ཤེས་ཇི་སྲིད་དུ་འགྲོགས་པའི་སྐབས་དེ་ལ་ཚེ་ཞེས་བཏགས་ཀྱང་
སྔགས་ཀྱི་སྐབས་འདིར་དང་པོ་མའི་མངལ་དུ་ལུས་སེམས་རླུང་གསུམ་འཚོགས་
པའི་དུས་ན་ཚེ་ཞེས་བྱ་བ་སྙིང་དབུས་དབུ་མ་ན་ཁམས་དཀར་ཆ་བ་ཐག་འདྲ་
བ་ཞིག་ཆགས་པ་དེ་རིང་ན་ཚེ་རིང་ཐུང་ན་ཚེ་ཐུང༌། འཁྱོགས་ན་ནད་མང་བ་
སོགས་བཤད་རྒྱུ་ཡོད་པ་དེ་ལ་ཚེ་ཞེས་བྱ། དེ་ཉམས་ན་ཚེ་ཉམས་ཟད་ན་ཚེ་ཟད་
པ་ཡིན་པས་དེ་མི་ཉམས་ཤིང་འཕེལ་བའི་ཆེད་རླུང་དང་ཐིག་ལེའི་སྒོ་ནས་ཚེ་
སྒྲུབ་དགོས། སེམས་ཅན་གྱི་འཆི་བ་ལ་རྒྱུ་གསུམ་སྟེ་ཚེ་ཟད་ནས་འཆི་བ། ལས་
ཀྱི་འཕེན་ཤུགས་ཟད་ནས་འཆི་བ། ད་ལྟའི་བསོད་ནམས་ཀྱི་འཕེལ་ཁ་ཕྲི་ནས་
འཆི་བ་གསུམ་ལས་རེ་རེ་ཟད་པ་ལ་བཟློག་རྒྱུ་ཡོད་གཉིས་དང་གསུམ་ཟད་པ་ལ་

བཟློག་རྒྱུ་མེད། རྣལ་འབྱོར་པ་རླུང་དང་ཐིག་ལེ་ལ་རང་དབང་ཐོབ་ན་སྙིང་
གའི་རྣམ་ཤེས་ཀྱི་རྟེན་སྲོག་འཛིན་དེ་མི་འཕོ་བ་ཚེ་ལ་དབང་བ་ཡིན། སྤྱིར་མ་ཧཱ་
ཡོ་གའི་ཚེ་དབང་རིག་འཛིན་མཐོང་ལམ་སྐབས་ནས་གསུངས་ཀྱང་དེ་ལམ་ཕྱི་
མ་རྣམས་རྟེན་དེར་བགྲོད་པའི་དབང་དུ་བྱས་ཀྱི་སྔགས་གྱི་སྦྱོར་ལམ་ཐོབ་ནས་
མཐོང་ལམ་ལ་མ་སྦྱོར་བར་མི་འཕོ་ན་དེ་ཡང་ཚེ་ལ་དབང་བ་ཡིན། མཐོང་ལམ་
ཐོབ་ནས་སྐྱེ་འཆི་རང་མཚན་པ་མེད་པས་ཇི་ལྟར་བྱས་ཀྱང་ཆོག སྦྱོར་ལམ་དུས་
སྙིང་ག་དང་སྤྱི་བོའི་སྲོག་འཛིན་གྱི་རླུང་གཉིས་ལ་རང་དབང་བས། འདིར་
རགས་པའི་རྩ་རླུང་གི་ཆ་ན་ཕྲ་བ་དཀར་དམར་རླུང་གསུམ་གྱི་ཚོགས་པ་མི་འཕོ་
བའི་རང་དབང་ཡོད། མཐོང་ལམ་ཚེ་དབང་ནས་རགས་པའི་རྩ་རླུང་གི་ཆ་དེ་
སྤང་ཟིན་ཀྱང་འཕགས་པའི་ཡེ་ཤེས་ཕྲ་བའི་རྩ་རླུང་ཐིག་ལེའི་ཁམས་ལ་རང་
དབང་བ་ཡིན་པས་འདི་གཉིས་ལ་ཁྱད་པར་ཆེ། གཞན་ཕྱི་རོལ་པའི་དྲང་སྲོང་
འཆི་མེད་བརྙེས་པ་རྣམས་ལྷས་མཆོག་བྱིན་པ་དང་བཅུད་ལེན་གྱི་རྫས་ཀྱི་ནུས་
པ་ཡིན་པས་སྔགས་ཀྱི་ཚེ་སྒྲུབ་པ་ལ་བསྒྲིག་ཏུ་མེད། གུ་རུ་རིན་པོ་ཆེ་ཐེག་པ་
མཆོག་གི་ལམ་ནས་རྣམ་སྨིན་འབྱུང་བའི་སྙིགས་མ་ཡེ་ཤེས་ཀྱི་མེས་སྦྱང་ནས་
དོན་དམ་པ་རང་བཞིན་གྱི་འབྱུང་བའི་ལྷ་སྐུ་མངོན་དུ་གྱུར་པའི་སངས་རྒྱས་
ཉག་གཅིག་ཡིན་པས། ཚེ་དབང་རིག་འཛིན་པདྨ་འབྱུང༔ སྣང་སྲིད་ཟིལ་
གནོན་ཐུགས་ཀ་རུ༔ ཞེས་གསུངས། ཚེ་ལ་དབང་བ་ཐམས་ཅད་ཡིན་ཁྱབ་
མཉམ་དུ་གོ་ན་ནོར་ཚབས་ཆེ། དེ་ནས་རླུང་བུམ་པ་ཅན་སྦྱོར་བ་བཞི་ལྡན་གྱི་
མན་ངག་དང་། གཏུམ་མོ་དང་ཕྲ་ཐིག་གི་རིམ་པ་རྣམས་གསུངས་ནས། ཞག་
བརྒྱ་བར་ངའི་རྩར་མ་འོང་བསྒོམ་གསུངས། དེ་བཞིན་བསྙེན་པ་ལ་ཞུགས་པའི་
མཚམས་ཤེད་ན་རིལ་བུ་རྣམས་ལས་འོད་ཟེར་འཕྲོ་བ་དང་། གཏོར་མ་དང་

རིལ་བུ་འོད་དུ་ཞུ་བ། རྨི་ལམ་དུ་ལྗོན་ཤིང་ལས་འབྲས་བུའི་རིགས་མང་པོ་ལ་
ལོངས་སྤྱོད་པ་སོགས་བྱུང་ཡང་རེ་དོགས་ཀྱི་སྤྲོས་པ་དབྱིངས་སུ་བཞག རླུང་ལ་
གོམས་པ་ཡུན་བསྲིང་བས་ཞུགས་གནས་ཐིམ་པའི་རྟགས་རྣམས་རིམ་གྱིས་
རྫོགས་། རླུང་གང་འདོད་དུ་བཟུང་ཆོག་པ་བྱུང༌། དེ་ནས་གཏུམ་མོ་བསྒོམ་པས་
ལུས་ལ་བདེ་དྲོད་དང་ཁམས་ཞུ་བའི་སྟོབས་ཀྱིས་སེམས་ལ་བདེ་སྟོང་གི་ཉམས་
ཤར། ཕྱི་རོལ་དུ་ཚ་གྲང་གི་རེག་པ་གང་གིས་ཀྱང་དྲོད་དང་བདེ་བའི་གྲོགས་སུ་
འགྲོ་བ་བྱུང་། ཕྲ་ཐིག་ལ་གོམས་པ་ཡུན་ཐུང་དུ་ཙམ་གྱིས་སེམས་སེམས་བྱུང་གི་
རྟོག་པ་ཐམས་ཅད་འགགས། གཉིད་འཐུག་ལྟ་བུའི་མུན་འཐུམ་དེ་འདྲ་ཡང་
མིན་པར་སེམས་མི་རྟོག་པ་དེའི་སྣང་ཡུལ་དང་པོ་སྟོང་སེང་ངེ་བ་ལ། དེ་ཡང་
ནུབ་ནས་སེམས་སྟོང་གསལ་འདི་ཡིན་ངོས་བཟུང་མེད་པ་ཞིག་ལ་ཐུན་རེ་རེ་
འཁྱོངས་ཐུབ་པ་བྱུང༌། ཞག་བརྒྱ་སོང་བ་དང་མཚམས་གྲོལ་རྗེས་སྒྲུབ་པའི་རྫས་
རྣམས་སྐུ་མདུན་དུ་ཕུལ་བས་ཅུང་ཟད་བཞེས། ང་རྒས་པ་ཡུན་རིང་བསྡད་ན་
གཡོག་དཀའ་བ་ཙམ་ལས་མེད་ཁྱོད་ལོ་ཆུང་བས་སྐབས་ཤིག་འདུག་རྒྱུ་བྱུང་ན་
ལེགས་པས་ངས་ཁྱོད་ལ་ཚེ་དབང་ཞིག་བསྐུར་གསུངས་ནས་ཚེ་འགུགས་ཚར་
གཅིག་གསུངས། དངོས་གྲུབ་ཀྱི་ལྷག་མ་ཐམས་ཅད་གནང་ནས་ལྷག་མེད་ཟོ་མི་
ལ་མ་སྦྱིན་གསུངས། ཡང་དར་གཅིག་བཞུགས་ནས་གཏོར་མ་རུལ་པ་ཟོས་པས་
ཕོ་བ་ན་བའི་རྒྱུ་ལས་ཅི་ཡོད་ཧེ་ཧེ། ཁྱོད་ཀྱིས་རྩ་རླུང་དེ་བསྒོམས་པས་རྟགས་
འདྲ་འོང་རྒྱུ་ཨེ་འདུག་གསུངས། སྔར་གྱི་ལོ་རྒྱུས་རྒྱས་པར་ཞུས་པས་ཁྱོད་སྐྱེ་བ་
སྔ་མ་ཞིག་ཏུ་རྩ་རླུང་ལ་གོམས་པའི་བག་ཆགས་སད་པ་འདྲ། གཞི་ང་རྒྱལ་མ་ཆེ་
སུ་ལའང་མ་བཤད་རྒྱུན་པར་ཉམས་ལེན་མ་སྐྱུར་གསང་སྔགས་དེ་ཆེས་མྱུར་
བའི་ཁྱད་པར་ཨེ་ཤེས་གསུངས། དེ་ནས་ད་དུང་བློ་སྦྱོང་དང་བླ་མའི་རྣལ་

འབྱོར་སྒོམས། མཚོ་རྒྱལ་ཞུས་ལན་ལས། ཐུན་རེ་རེ་བཞིན་བློ་ལྡོག་རྣམ་པ་བཞི་
པོ་མ་བསྒོམ་ན་ཐུན་མགོར་ཆོས་པ་ཡིན་ཡང་ཐུན་མཇུག་ཚེ་འདི་པར་ཆ་
གསུངས་པས། ཆོས་པ་ཕྱི་ནང་མཚུངས་པ་རེ་བྱེད་བསམ་ན་བློ་སྦྱོང་འདི་གལ་
ཆེ། ཨ་བུ་རིན་པོ་ཆེས་ཐུན་རེ་རེ་བཞིན་དུ་ཐུགས་སྦྱོང་གནང་ནས་བྲང་ལ་ཁུ་
ཚུར་གྱིས་བརྡུང་བཞིན་ཨེ་ཕ་ཤི་རེ་གསུངས་གྱིན་བཞུགས། དུས་ཕྱིས་ཤིག་ན་
ལུང་གཅེས་ད་ངས་ངན་སོང་གསུམ་གྱི་སྡུག་བསྔལ་གཏན་ནས་བསམ་མི་ཕོད་
པར་འདུག འཁོར་བའི་ཉེས་དམིགས་བསྒོམ་དུས་མཐོ་རིས་གསུམ་པོའི་སྡུག་
བསྔལ་ཙམ་བསམ་པ་ཡིན་གསུངས། རྡོ་ཨ་རིས་ནགས་ནང་ན་བཞུགས་སྐབས་
ནང་དུས་འཇོལ་མོ་གྲགས་དུས་ཁྱོད་ཀྱི་ཧུད་ང་ཀྱི་ཧུད་ཅེས་གསུངས་ནས་
བཞུགས་པ་དེ་ཡི་ལད་མོ་དགོས། དངོས་གཞིའི་ཁྲིད་ཟེར་བའི་མཐོ་སྐད་ལ་ཉན་
ནས་མཐོ་སྙབ་བྱས་ན་མགོ་མཐོ་ས་ནས་བཏགས་ན་རྐེ་དམའ་ས་ནས་འཆད་
ཟེར་བ་དེ་འོང་། དགེ་སློང་ཐང་པས་རླུང་སེམས་ལ་རང་དབང་ཐོབ་ཀྱང་རྟོག་
ངན་ཞིག་ལམ་དུ་མ་ལོང་པས་ཕྱིས་ཡུལ་དུ་བབས་ནས་དམག་དཔོན་བྱེད་
དགོས་པའི་གཏམ་རྒྱུད་དེ་ཡིན་གསུངས་ནས་སློབ་མ་གཞན་རྣམས་འབུམ་ལྔ་
ལེགས་པོ་རེ་ཐོན་ཚད་ལ་དངོས་གཞིའི་ཁྲིད་གནང་ཡང་བདག་ལ་ཡུན་རིང་
པོའི་བར་མ་གནང་། བླ་མའི་ཐུགས་ལ་ཅི་དགོངས་ལས་དངོས་གཞིའི་ཁྲིད་
སྙོགས་དང་གདམས་ངག་ལ་བཙན་ཐབས་ཀྱི་འཇུག་པ་གཏན་ནས་མ་བྱས།
འོན་ཀྱང་ལོ་ཟླ་མང་པོའི་སྔོན་རོལ་ནས་མཎྜལ་གྱི་རྟེན་ཙམ་ཕུལ་ནས་ངེད་ཀྱི་བློ་
མཁོས་དང་བསྟུན་པ་སྔོན་འགྲོ་དངོས་གཞིའི་གང་གི་སྐལ་བར་ལྡན་པ་དེ་གཙོ་
བོར་གནང་ཐུབ་པ་ཐུགས་རྗེས་རྗེས་འཛིན་ཞུས་པར། ྋ དངོས་གཞིའི་ཁྲིད་
དཀའ་མོ་ཡིན། ཀུན་མཁྱེན་ཆེན་པོས། དེང་སང་རྫོགས་པ་ཆེན་པོའི་བསྟན་པའི་

མཐའ་ལ་བབ་པས་འདིར་འཇུག་པ་ལ་བསགས་པ་རབ་དང་ཐོས་བསམ་རྒྱ་
ཆེན་པོ་ཞིག་གི་སྤྱོད་ཡུལ་ལས་གཞན་གྱི་སྐལ་བ་མིན་གསུངས་པ་དེ་ཡིན།
རྫོགས་པ་ཆེན་པོའི་ལྟ་སྒོམ་སྤྱོད་པའི་གནད་རྣམས་འཕགས་པའི་གང་ཟག་ཞིག་
གི་སྤྱོད་ཡུལ་ལས་རང་གར་རྒན་པོ་རྒན་མོ་ཡན་ཆད་ཀྱི་ཤེས་ཚོད་མི་འདུག་
གསུངས། རང་ལོ་ཉེར་གཅིག་པའི་དབྱར་ཐོག་ཁྱིམ་དུ་འགྲོ་རྩིས་ཀྱིས་བསུ་མ་
སླེབས་པས་ཉིན་གུང་དུས། མར་ཆུར་ཕྲན་བུ་ཞིག་འབུལ་རྒྱུ་ཁྱེར་ནས་བྱིན་
རླབས་ཞུ་བ་བཅས་སྐུ་མདུན་མཇལ་དུ་ཕྱིན་པར་བླ་མ་གཟིམ་ནས་བཞུགས་
འདུག རེ་ཞིག་སྐུ་རྩར་བཅར་རྒྱུ་བྱོལ་ནས་ཕྱི་རོལ་དུ་ཕྱག་ཕུལ་ཏེ་ཅུང་ཟད་
བསྡད་པར་དབུ་བཏེགས་བྱུང་མདུན་དུ་ཕྱིན་ཏེ་ཕྱག་རྟེན་རྣམས་ཕུལ་བས་མར་
ཆུར་མང་པོ་འདི་ཅི་ཡིན་གསུངས། ང་དེ་རིང་ཁྱིམ་དུ་འགྲོ་རྩིས་ཡིན་མ་རྒན་
ནས་ཆུ་གཏོར་ཞིག་བསྔོ་དགོས་ཟེར་བས་སྟོན་ཁ་བར་སླེབས་མི་འོང་ཞུས་པས།
བཀའ་དྲིན་ཅན་ནས་ངས་རྨི་ལམ་མཚར་པོ་ཞིག་རྨིས་ཞེས་ལན་གྲངས་དུ་མར་
གསུང་ཀྱང་ཅི་རྨིས་ཞུ་མ་སྤོབས། ངེད་ཀྱི་རྨི་ལམ་ལ་བརྟགས་ན་ཁྱོད་ལ་དངོས་
གཞིའི་ཁྲིད་གཅིག་བཤད་ན་ཕར་བཤད་མཁན་ཞིག་འོང་ན་ཅི་ཤེས་ཁྱིམ་དུ་མ་
འགྲོ་སྡོད་དང་ཁྲིད་རྒྱས་པ་ཞག་བརྒྱ་ཙམ་བཤད་དགོས་གསུངས། ལགས་མ་
རྒན་གྱི་ཆུ་གཏོར་དེ་བཏང་མཁན་ཞག་བཅུ་སྐོར་ཙམ་དགོངས་པ་ཞུས་དེ་ཕྲལ་
ཚུར་བཅར་ན་ཆོག་གམ་ཞུས་པས་མི་ཆོག་ཆོས་ཁྱད་པར་ཅན་ཞུ་བ་ལ་ལེ་ལོ་
དང་ཕྱི་བཤོལ་བགྱི་མི་རུང་སྟེ། རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་བའང་
མང༌། །གང་ཞིག་དཀོན་པའི་རིན་ཆེན་འདི་ནི་མ་རྙེད་པར། །དེ་ལ་བར་ཆད་བྱ་
ཕྱིར་བདུད་ནི་སྤྲོ་བར་འགྱུར། །བྱ་བ་དེ་ཡིན་པས་སང་ཉིན་ནས་ཁྲིད་མགོ་
འཛུགས། དོ་ནུབ་རྨི་ལམ་ཅི་རྨིས་ལྟོས་གསུངས་པ་དེ་ཐོས་པ་ཙམ་གྱིས་ལུས་བ་

སྤུ་གཟེང་། མིག་མཆི་མ་འཁྲུགས་པའི་མོས་གུས་སྤྲོ་དགའ་ཚད་ལས་འདས་པ་
དང་སྡོད་མི་ཚུགས་པ་ལྟ་བུའི་སེམས་ཡེང་ཡེང་པོར་གྱུར་སོང་བས་བརྒྱུད་པའི་
བྱིན་རླབས་ཀྱི་བབས་དང་ལྡན་པར་ཡིད་ཆེས་ཐོབ། དེ་ནུབ་རྨི་ལམ་དུ་མཚོ་
རྒྱལ་ཡིན་ཟེར་བ་ཞིག་གིས་པུསྟི་ཕྲ་ལ་རིང་བ་ཁ་བྱང་དུ་བརྒྱུད་གསུམ་རིག་
འཛིན་བླ་མའི་ཐུགས་མཛོད་ཟེར་བ་ཞིག་གནང་བྱུང་བ་ཞལ་ཕྱེས་པས་མཐའ་
རྒྱགས་མེད་པར་བརྡ་ཡིག་འདྲ་བའི་ཡི་གེ་ཕྲ་མོས་གང་བ་རྨིས།ཕྱིར་ཉིན་
མཎྜལ་གྱི་རྟེན་ཁྱེར་ནས་སྐུ་མདུན་ཕྱིན་པས། མདང་ཅི་རྨིས་གསུངས། དེ་ཚུལ་
ཞིབ་ཏུ་ཞུས་པས་བརྡ་ཡིག་རྣམ་ཤེས་སམ་གསུངས། མི་ཤེས་ཞུས་པས་དཔེ་ཆ་
དེ་ཡི་གེའི་གང་ལུགས་ཀྱིས་སྒོམ་ཤེས་མཁན་རབ་ཞིག་འོང་ཚོད་འདྲ་ཡང་
མཐའ་རྒྱུགས་མེད་པར་གང་ལུགས་འདིས་ལུས་ངག་གི་དགེ་སྦྱོར་ཞན་ཙམ་ཞིག་
འོང་བ་འདྲ་དེ་མིན་མི་ཤེས་གསུངས། དེ་ཉིན་དངོས་གཞིའི་ཁྲིད་མགོ་བཙུགས།
ཁྲིད་རྐང་འདི་རྣམས་རིག་འཛིན་འཇིགས་མེད་གླིང་པ་ནས་ཞལ་ནས་སྙན་དུ་
བརྒྱུད་པ་གསེར་རིའི་ཕྲེང་བ་མང་ལ་བཟང་བ་ཤ་སྟག་བྱོན་པ་ལས་རིག་འཛིན་
ཆེན་པོ་གང་གི་ཞལ་སློབ་ཁམས་སུ་བྱོན་པ་ཐམས་ཅད་ཀྱི་གཙོ་བོ་རྡོ་གྲུབ་ཆེན་
འཇིགས་མེད་ཕྲིན་ལས་འོད་ཟེར་ཏེ་ཁོང་གི་སློབ་མ་རྡོ་རྗེའི་གདུང་བཞི། བྷུདྡྷ་
མཆེད་དྲུག་ནམ་མཁའི་མཚན་ཅན་བཅུ་གསུམ། དཀྱིལ་འཁོར་འཛིན་པ་བརྒྱ་
རྩ་ཙམ་བྱོན་པའི་ནང་ཚན། ནམ་མཁའི་མཚན་ཅན་བཅུ་གསུམ་གྱི་གཙོ་བོ་མི་
འགྱུར་ནམ་མཁའི་རྡོ་རྗེའི་མདུན་ནས་ཆོས་དབྱིངས་རིན་པོ་ཆེའི་མཛོད་ཐོབ།
འཇིགས་མེད་རྒྱལ་བའི་མྱུ་གུའི་དངོས་སློབ་གཙོ་བོ་འཇམ་དབྱངས་མཁྱེན་བརྩེ་
དང་ཨ་བུ་བཀའ་དྲིན་ཅན་གཉིས་བཞུགས་པ་བདག་གི་དེ་གཉིས་མདུན་
མཁའ་འགྲོ་ཡང་ཏིག་གི་ཁྲིད་ཟབ་དོན་རྒྱ་མཚོའི་སྤྲིན་ཕུང ངེས་དོན་སྙིང་

པོའི་ལག་ཁྲིད། གསང་སྤྱོད་རྡོ་རྗེའི་ལམ་བསྟན་རྣམས་ཞུས། ལར་རིག་འཛིན་
འཇིགས་གླིང་གི་ཞལ་ནས།ང་ཡི་འོད་གསལ་སྙིང་ཐིག་གི་བརྒྱུད་པ་འདི་ལ་ཕ་
བས་བུ་བཟང་བུ་བས་ཚ་བོ། ཚ་བོ་ལས་ཡང་ཚ་བཟང་བར་ལུང་བསྟན་པས་ང་
ཡན་ཆད་ལ་ངོ་མི་ཚ་བར་བྱོན་ད་ཁྱོད་ཡང་ཚ་ཙམ་གྱི་ཚོད་དུ་སླེབས་འདུག་
པས། ཨ་བུ་བཀའ་དྲིན་ཅན་གྱིས་ངེད་ལ་ཡུན་རིང་པོའི་བར་ཁྲིད་རྐང་རེ་རེ་
གཉིས་རེ་གསུངས། ངས་ཀྱང་རྒྱུད་ལ་ཞིབ་ཏུ་འདྲེས་ངེས་བྱས། མི་ཤེས་པ་དང་
དོགས་པའི་གནས་ལ་ཨ་བུའི་མདུན་རང་ནས་ལུང་དང་རིགས་པའི་ལམ་ནས་
ཚིག་གི་སྒྲོ་འདོགས་བཅད། མཁས་པ་མགུ་བའི་བཤད་པ་སྒྲོས་གཙང་ཞིང་དོན་
གྱི་ཉམས་མྱོང་གིས་གནད་དུ་ཁེལ་བ། བརྒྱུད་པ་བྱིན་རླབས་ཀྱི་བབས་དང་ལྡན་
པ་ཡིན་པས། ཁྱོད་ནས་ཀྱང་ཚིག་སྒྲོས་ཙམ་ཡང་མ་ཉམས་པར་ཡིད་ལ་ཟིན་
ངེས་དགོས་གསུངས། དང་པོ་ཁྲིད་རྐང་རེ་གནད་བསྡུས་ཏེ་གསུངས། ཉིན་ཆ་
ཤས་རེར་བསམ་བཅུག ཡང་དེ་ལ་རྒྱས་བཤད་མཛད་ཅིང་དོགས་པ་བཅད་
ནས་ཞག་ཤས་བསམ་བཅུག ཚིག་རྣམས་ཡིད་ལ་ཨེ་འཇགས་གསུངས་ད་ལྟ་
ཡིད་ལ་འཇགས་ཀྱང་ཕྱིན་ཆད་བརྗེད་ཨེ་འགྲོ་མི་ཤེས་པས་ཟིན་བྲིས་ཞིག་
བཏབ་ན་ཞུས་པས་ཅི་ཟེར། སྙན་བརྒྱུད་དཔེ་ལ་མ་བཀོད་གསུངས་པ་དེ་མ་
གོའམ་གསུངས། བར་ཞིག་ན་ད་བརྗེད་ཀྱིས་དོགས་ན་རྩ་ཚིག་ཙམ་ཟིན་བྲིས་སུ་
བཏབ་ཀྱང་སྐྱོན་མེད། གསང་བ་ཡི་གེ་མེད་པའི་སྐོར་རྣམས་ཀུན་མཁྱེན་ཆེན་
པོས་ཡི་གེར་བཏབ་པ་བླ་མ་ཡང་ཏིག་གི་སྙན་བརྒྱུད་སྐོར་གསུམ་དང༌། ཟབ་མོ་
ཡང་ཏིག་གི་གསང་བ་ཡི་གེ་མེད་པའི་སྙན་བརྒྱུད་ཀྱི་ཁྲིད་རྣམས་ཡིན་ཀྱང་ད་འུ་
བུ་གཉིས་ཀྱིས་དེ་འདྲའི་ལད་མོ་མི་འོང་ཡང་། སྙན་བརྒྱུད་ཀྱི་ཁྲིད་འདི་བཤད་
དུའང་ཕངས་ནུབ་ཏུའང་ཕངས་གསུངས་བྱུང་བས་འདི་ལ་ཕྱིས་སུ་ཁྲིད་ཡིག་

རྒྱས་བསྡུས་གཉིས་སུ་བཏབ། དངོས་གཞི་མཉམ་བཞག་ཡེ་ཤེས་ཀྱི་ལྟ་བའི་
སྐབས་དེར་ཅི་ཡང་ཞུ་རྒྱུ་མ་རྙེད་པས་ཡིད་ཆད་དྲག་ནས་བརྒྱུད་པའི་བླ་མ་
རྣམས་ལ་གསོལ་བ་ཤུགས་དྲག་ཏུ་བཏབ། བླ་མའི་རྣམ་འབྱོར་དང་འབྲེལ་བའི་
དབང་བཞི་བླངས། ཐུགས་ཡིད་བསྲེས་ཏེ་བཞག་པས་སྔར་སྔོན་འགྲོའི་དུས་སུ་
སེམས་རྟོག་མེད་སྣང་ཡུལ་ཐམས་ཅད་ནུབ་འགྲོ་བ་ཞིག་ཡོད་
རེད་གསུངས་ཀྱང་། ད་བརྟགས་ན་དུས་གསུམ་དགེ་མི་དགེ་བར་མའི་རྟོག་པ་
གང་དང་ཡང་མ་འདྲེས་ཤིང་རྟོག་མེད་ཀྱི་གནས་སྐབས་ལྔ་པོའང་མ་ཡིན་པའི་
རིག་སྟོང་རྗེན་ལ་བུད་པ་འདི་ལས་འགྲོ་ས་མི་འདུག་སྙམ་པའི་ཁོ་ཐག་ཆོད་པ་
ཞིག་བྱུང་བར་སྐུ་མདུན་ཕྱིན་ནས་ཞུས་པས་ཅུང་ཟད་བཞད་དེ། ཡིན་དེ་ཡིན་
ཀྱང་ངས་ཁྱོད་ལ་འཕྲིག་མ་བསྟན། ཀུན་མཁྱེན་ཆེན་པོས། སྙིང་ཐིག་གི་དགོངས་
པའི་ངོ་ཏི་ངེས་པ་ནི་རིག་པ་རྗེན་ལ་བུད་པ་ཞིག་དགོས། དེ་མ་ཤེས་ན་ཁྲེགས་
ཚོད་ཐོད་རྒལ་གང་ལ་སྦྱར་ཀྱང་ཕན་མེད་གསུངས་པ་བཞིན་ཡིན་མོད། དེ་བྱུང་
འདུག་ཅེས་ཐུགས་དགྱེས་ཚོར་ཆེར་མཛད་ནས། ཕ་ལ་བུ་སྐྱེས་བུས་བརྒྱུད་པ་
ཟིན་པ་ཞིག་འོང་། དེ་རིང་སྟོན་མོ་ཞིག་དགོས་གསུངས་ཏེ་བུ་རམ་དང་ཤིང་
ཐོག་མང་དུ་གནང་། ངའི་ཇ་འདི་ལ་གཅིག་འཐུང་གསུངས་ནས་རང་བཞིན་གྱི་
གསུང་གླེང་མང་དུ་མཛད། ཁྱོད་སྔོན་འགྲོ་བློ་སྦྱོང་གི་སྐབས་ནས་སྣང་མེད་ཀྱི་
མཉམ་བཞག་འདྲ་བ་ཞིག་བཤད་རྒྱུ་འདུག་པ་དེ་ཡིན། འཕགས་པའི་མཉམ་
བཞག་གི་དུས་ན་གཟུང་འཛིན་གྱི་རྟོག་པ་གཉིས་ཀྱི་དང་པོ་འཛིན་རྟོག་དེ་ནུབ་
ནས་འགྲོ། གཟུང་རྟོག་མ་ནུབ་པས་སྣང་བ་འདི་མཉམ་བཞག་གི་ཐད་སོ་དེ་ན་
ཡོད། དེ་ནས་གཟུང་རྟོག་ནུབ་པས་སྣང་བ་ཙམ་པོ་དེ་ཡང་མཉམ་བཞག་གི་ངོ་
ན་མི་སྣང་བས། སྔ་མ་དེ་སྣང་བཅས་མཉམ་བཞག་དང་ཕྱི་མ་དེ་སྣང་མེད་

མཉམ་བཞག་རེད། ད་ལྟ་མཁས་པ་འགའ་རེས་ཤེར་ཕྱིན་གྱི་སྣང་བཅས་སྣང་
མེད་ཀྱི་མཉམ་བཞག་དེ་སྟོང་ཉིད་དང་སྒྱུ་མ་ལྟ་བུའི་ཏིང་ངེ་འཛིན་གཉིས་ལ་
ངོས་འཛིན་ཀྱང་། དེ་ཉམས་མྱོང་མེད་པའི་གཏམ་མཚང་བུད་པ་ཡིན། ཁྱོད་
མཉམ་བཞག་དེ་ལས་ལྡང་བ་ན་དང་པོ་རྣ་བ་ནས་སྒྲ་ཏིང་ཤག་གི་སྐད་འདྲ་བ་
ཞིག་གིས་རྐྱེན་བྱས་ནས་སྣང་བ་འདི་བཀྲ་ལམ་གྱིས་འཆར་འདུག་ཟེར་བ་དེ།
སངས་རྒྱས་སྲས་གཅིག་གི་རྒྱུད་ལས། སྣང་བའི་རང་སྒྲ་སིལ་སྐད་དེ། །སྔོན་དུ་
ལོག་སྟེ་འཁྲུལ་བར་སྣང༌། །ཞེས་འཕོ་སྐུ་བཞེངས་ཚད་ཀྱི་དུས་ན་གསུངས་པ་དེ།
ད་རེས་ནང་རིག་པ་ཚད་ཕེབས་ཀྱི་དུས་འདིར་འབྱོར་ཆེ་བར་སྣང་། ང་རྒྱལ་
དང་རང་མཐོང་མ་ཆེ་ང་རྒྱལ་ཨེ་འདུག་གསུངས། མི་འདུག་རྗེས་ཐོབ་ན་སྣང་
བ་ཐམས་ཅད་བདེན་མེད་རྩིས་མེད་ཞིག་གི་སྟེང་ནས་སྣང་བ་སྐྱོ་ལྷང་ལྷང་བ་
ཞིག་ལས་མི་འདུག་ཞུས་པས་དེ་འདྲ་དགོས། ཀུན་མཁྱེན་ཆེན་པོས། དེ་ཉིད་
གོམས་པས་ཡོན་ཏན་ཉམས་རྣམས་འབྱུང༌། །སྙིང་ནས་མི་རྟག་བློ་སྣ་འཐུང་བ་
དང༌། །བྱམས་དང་སྙིང་རྗེ་རྒྱུན་ཆད་མེད་པ་དང༌། །དག་སྣང་མོས་གུས་ཕྱོགས་
མེད་འཆར་བ་འབྱུང་། །གསུངས་པ་རྣམས་ཡོད་དགོས། ས་ར་ཧས། མདུན་
དང་རྒྱབ་དང་ཕྱོགས་བཅུ་རུ། །གང་གང་མཐོང་བ་དེ་དེ་ཉིད། དེ་རིང་མགོན་
པོ་ང་ལྟར་འཁྲུལ་པ་ཆད། །ད་ནི་སུ་ལའང་འདྲི་བར་མི་བྱའོ། །གསུངས་པའི་
ཐོག་ཏུ་ཕྱིན་པ་ཡིན། ཨ་བུ་བཀའ་དྲིན་ཅན་དེས་རྫོགས་ཆེན་ནགས་ཆུང་པའི་
རི་ཁྲོད་དུ་ང་ལ་ངོ་སྤྲོད་གནང་བ་ཡིན་གསུངས། ཇི་ལྟར་ལགས་ཞུས་པས། ང་
དང་པོ་ནས་བསྒོམ་དགའ་ཆེན་པོར་ཡོད་པས་ཁྲོམ་གྲུབ་ཐོབ་ཀྱིས་ང་ལ་གཅིག་
ཆར་བའི་ངོ་སྤྲོད་གནང་བྱུང་། དེ་ནས་ཡར་སོང༌། ཡིད་ལྷུང་བླ་མ་དགའ་རབ་
མདུན་རྟོགས་འབུལ་ཞུས་པས་ང་གཉིས་ཆར་བ་རེད་སོང་། དགེ་མང་སྐྱབས་

མགོན་རིན་པོ་ཆེའི་ཧྥུའུན་དུ་སོང་བས་ཞོ་གཅིག་གནང་། ཕོར་པ་མེད་ཞུས་
པར་རང་བྱུང་གི་ཀ་པཱ་ལ་བཟེད་གསུངས། ངས་ཁྱོར་བ་གཉིས་བཟེད་པས་རིག་
པ་བཟང་གསུངས། དེ་དུས་རྟོགས་འབུལ་ཞིག་ཞུས་པས་ང་གསུམ་ཆར་བ་རེད་
སོང་། དེ་ནས་ཨ་བུའི་མདུན་སོང་ནས་ཞུས་པས་ང་རིམ་གྱིས་པ་རེད་སོང་
གསུངས། གཉིས་ཆར་དང་གསུམ་ཆར་བ་ཞེས་པ་ཅི་ལགས་ཞུས་པ་དེ་རང་རྩེད་
མོ་བྱས་པ་ཡིན། སྙན་བརྒྱུད་མན་ངག་གིས་བཤད་པའི་གནད་གཅིག་མེད་ན་
ཁོང་བླ་མ་རྣམ་པའི་རྟོགས་པ་མཐོ་ཚོད་ཀྱིས་གསུང་དེས་གར་ཡང་མི་ཕྱིན་
གདུལ་བྱ་རིམ་གྱིས་པའི་བློ་ལ་ངོ་འཕྲོད་པ་དཀའ། དེང་སང་ཐམས་ཅད་ཀྱིས་
དཔེ་ཐོག་བྲོ་བརྡུང་རང་འདིས་ཀྱང་གོ་མི་ཚོད་ཨ་བུ་ངེད་དཔོན་སློབ་ནགས་
ཆུང་མའི་ཚུར་ངོས་ཐང་ཤིང་ཞིག་ཡོད་པའི་རྩར་བཞུགས། ཨ་བུའི་ཉིན་རེ་
བཞིན་ཕྱོགས་དབེན་ས་རེར་ཕེབས་ནས་ཐུན་བཅད་ཀྱིན་བཞུགས། ངས་ཐང་
ཤིང་དེའི་རྩར་ཇ་བསྐོལ་དུས་ཚུར་བྱོན་ནས་བཞུགས་སྐབས། ང་ལ་རྒྱུན་བར་གྲུ་
གུ་ནག་པོ་ཞིག་ཉར་ཚག་བྱེད་རྒྱུ་ཡོད་པར་རྨིས་འདུག་པ། ནུབ་གཅིག་ཨ་བུའི་
གྲུ་གུ་དེའི་སྣེ་ནས་བཤིག་པའི་དཀྱིལ་ན་རྡོ་རྗེ་སེམས་དཔའི་གསེར་སྐུ་ཞིག་
འདུག་པ་ང་ལ་སྤྲོད་པ་རྨིས། བདག་གིས་བསམ་པར་སྔོན་ནས་གྲུ་གུ་དེ་ལ་དེ་
ཡོད་པར་ཤེས་ན་དཀའ་ལས་དེ་མ་དགོས་སྙམ་པ་ཤར། ཨ་བུས་མུན་རུབ་དུས་
ནམ་ཡིན་ཀྱང་ཐང་ཆུང་མི་ཤོང་ཙམ་དུ་བལ་སྟན་གསར་པ་ཞིག་ཡོད་པ་བཏིང་
བའི་ཁར་སྐུ་ལུས་བརྒྱང་ཐབས་གན་རྐྱལ་དུ་ནམ་མཁའ་སུམ་ཕྲུག་གི་ཉམས་
ལེན་ཐུན་རེར་ཉམས་བཞེས་གནང་ནས་བཞུགས་པ་ལ། དགུང་གཅིག་སྔར་གྱི་
དེ་བཞིན་མཛད་ནས་བཞུགས་སྐབས་ལུང་གཅེས་ཁྱོད་ནས་སེམས་ངོ་མི་ཤེས་ཨེ་
ཟེར་གསུངས། མི་ཤེས་ལགས་ཞུས་པས་མི་ཤེས་རྒྱུ་ཅི་མེད་འདིར་ཤོག་དང་

གསུངས། དེ་བཞིན་མདུན་དུ་ཕྱིན་པས་ཁྱོད་རང་ཡང་ང་སྡོད་ཚུལ་འདི་བཞིན་
སྡོད་ལ་ནམ་མཁའ་ལ་ལྟོས་དང་གསུངས། དེ་བཞིན་བྱས་པས་ནམ་མཁའ་ལ་
སྐར་མ་ཤར་བ་མཐོང་ངམ། རྫོགས་ཆེན་དགོན་དུ་ཁྱི་ཟུག་པ་ཐོས་སམ། རང་རེ་
གཉིས་ཀྱིས་གཏམ་སྨྲ་བ་གོའམ་གསུངས་སོ་སོར་ལན་ཕུལ་བས་འོ་སྒོམ་ཞེས་པ་
དེ་ཡིན་གསུངས་པས་བདག་ཀྱང་ཁོ་ཐག་ནང་ནས་ཆོད། ཡིན་མིན་གྱི་སྒྲོག་ལས་
གྲོལ་རིག་སྟོང་རྗེན་པའི་ཡེ་ཤེས་དེ་དུས་ངོ་འཕྲོད་པ་ཡིན། དེ་ཡང་ཁོང་གི་བྱིན་
རླབས་ལས་འཕྲོད་པ་ཡིན། ས་ར་ཧས། བླ་མས་སྨྲས་པ་གང་གི་སྙིང་ཞུགས་པ། །
ལག་པའི་མཐིལ་ན་གནས་པའི་གཏེར་མཐོང་འདྲ། །གསུངས་པ་དེ་ཡིན། ད་
རྗེས་ལ་དཔྱད་ན་མིག་ཤེས་རྣ་ཤེས་གཉིས་རིག་པ་ཡིན་ཞེས་གསུངས་པ་ལྟ་བུ་
ལས་མེད་ཀྱང་སྙིང་ཐིག་གི་དགོངས་པའི་རྟོགས་ཚད་ངེས་པ་དོན་བརྒྱུད་ཀྱིས་
བྱིན་རླབས་འཕོས་པ་ཁོ་ནའི་མཐུ་ཡིན་པར་ཤེས་དགོས། ཨ་བུ་ཁོང་མེ་ཉག་ལའུ་
ཐང་དང་ཉེ་བའི་དུར་ཁྲོད་གཉན་ས་ཞིག་ཏུ་ཞག་གཅིག་བཞུགས་པས་འཚུབ་
སློང་མང་པོ་བྱུང་བླ་མ་ལ་གསོལ་བ་བཏབ་པས་རྫོགས་པ་ཆེན་པོའི་དགོངས་
པའི་གདེང་ཚད་རྙེད། མཁྱེན་བརྩེ་ཡེ་ཤེས་རྡོ་རྗེ་ལ་རྟོགས་འབུལ་ཞུས་པས་ཁྱོད་
ཀྱིས་བདུད་བཞི་ཅིག་ཆར་དུ་ཆོད་པ་རེད་གསུངས། ཡིན་ཚོད་ཀྱང་རེད་དེ་ཕྱིན་
ང་ལ་ཉོན་མོངས་པའི་རྣམ་རྟོག་ཆེར་མ་སྐྱེས་གསུངས། དེས་ན་བརྒྱུད་པ་འདིར་
བླ་མའི་མོས་གུས་ཁོ་ནས་རྟོགས་དགོས་པ་ཡིན། བླ་མ་བསྟེན་ཐབས་མོས་གུས་
ཡིན་ཏེ་ཞེ་ས་མིན། བླ་མའི་སྒྲུབ་ཐབས་མོས་གུས་ཡིན་ཏེ་གསོལ་འདེབས་མིན།
གསུངས། འཇིགས་མེད་རྒྱལ་བའི་མྱུ་གུ་ཙཱ་རི་ཅིག་ཆར་གནས་སུ་ལོ་མང་པོར་
དཀའ་སྤྱད་མཛད་ནས་བསྒོམས། ཉིན་གཅིག་ཉི་མའི་ནང་བྱོན་པར་ལྷ་སའི་
ཕྱོགས་སྤྱན་ལམ་དུ་གཟིགས་པས། རྩ་བའི་བླ་མ་དང་སྙིང་ཐིག་བརྒྱུད་པའི་བླ་མ་

རྣམས་དྲན་ནས་མོས་གུས་ཀྱིས་གསོལ་འདེབས་བགྱིས་པས་རེ་ཞིག་ཐུགས་དྲན་
མེད་དུ་བརྒྱལ་བ་ལྟ་བུར་སོང་། དེ་ལས་སད་པ་ན་སྔར་གྱི་སྒོམ་ལ་བདག་པོ་
སྤྲོད་དགོས་པའི་འཛིན་པ་དེ་དབྱིངས་སུ་ཞིག་ནས། བལྟ་རྒྱུ་དང་སྒོམ་རྒྱུ་མེད་
ཅིང་རིག་པ་ཡེངས་འཁྲུལ་བྲལ་བའི་གནས་ལུགས་ཀྱི་ཐོག་ཏུ་སོན་ཀྱང་དེས་
ཐུགས་མ་ཚིམས་ནས་ཨ་ཁ་ང་ཉི་མའི་ནང་དེར་མ་ཕྱིན་ན་བསྒོམ་ཞིག་ཡོད་ཀྱང་
ད་ནི་ཅི་ཡང་མི་འདུག ཡང་དུ་ཉམས་ལེན་ལ་དོགས་བཅད་དང་བླ་མ་ཡང་སྐུ་
36 ན་མཐོ་བས་མཇལ་ཞུས་ཞོར་ལ་མ་རྒན་སར་ཡང་འཕྲད་ཙམ་འགྲོ་དགོངས་
ནས་ཕེབས་པར་དཀའ་སྤྱད་ཀྱིས་སྐུ་ཤིན་ཏུ་རིད་པས་ཉིན་གཅིག་ལ་རི་ཁྲོད་
དེའི་མན་ཙམ་ན་ཆུ་ཁ་ཞིག་ཡོད་པ་དེ་ལས་བྱོན་མ་ཐུབ། དེ་ནུབ་གནས་བདག་
ཞིང་སྐྱོང་ཡབ་ཡུམ་མོན་པ་ཕོ་མོའི་རྣམ་པས་མ་རྨོས་ལོ་ཐོག་གི་རྩམ་པ་དང་།
རི་དྭགས་ཀྱི་ཤ་ཕུལ། ཕྱིར་ཉིན་གསོལ་ལྷག་རྣམས་བསྐུར་བས་འཚོ་ཆས་མཛད།
ཞག་ཤས་ཕྱིན་པས་འབྲོག་པ་ཕྱུག་པོ་ཞིག་གི་ཞབས་འདེགས་ཞུས། ལུག་གཅིག་
བཤས་ནས་ཤ་དྲངས་པས།  ོ ཐུགས་ལ་མའི་ཤ་བུ་ལ་བྱིན་པ་ལྟ་བུའི་སྙིང་རྗེ་
བཟོད་བརླག་མེད་པ་འཁྲུངས། བཞེས་པ་ལྟ་ཅི་གཟིགས་པ་ཙམ་ཡང་མི་ཕོད་པ་
ལྟ་བུར་བྱུང་བས་དེ་ཕྱིན་ཤ་གཏན་ནས་མ་བཞེས། དེ་ནས་རིག་འཛིན་འཇིགས་
གླིང་མདུན་མཇལ་དུ་ཕྱིན་ནས་རྟོགས་འབུལ་ཞུས་པས་བླ་མ་ཐུགས་མཉེས་ནས་
བུ་དེ་ཀ་རང་ཡིན་ཆོས་ཉིད་ཟད་པའི་སར་ཕྱིན་པ་ཡིན་གསུངས་དེར་ལོ་གཅིག་
བཞུགས་ཤིང་བླ་མའི་མདུན་སྔར་གསུངས་པའི་གདམས་ངག་གི་གནས་ཕ
ཆེར་ལ་སྒྲོ་འདོགས་བཅད། བླ་མའི་གསུང་ལས་ཁྱོད་ལ་འདི་འདྲའི་ཤེས་རབ་
ཡོད་པ་ཨེ་ཡིན་མ་ཤེས་ད་ངའི་རྩར་ཡུན་རིང་སྡོད་དང་ཁྱོད་མཁས་པ་ཆེན་པོ་
ཞིག་བགྱིད་གསུང་ཀྱང་། ད་ང་ཡི་ཨ་མ་ཤི་མེད་ན་འཕྲད་འདོད་ཀྱང་ཆེ། སྔོན་

འགྲོ་དང་དངོས་གཞིའི་ཁྲིད་རྣམས་རང་གིས་ཉམས་སུ་ལེན་ནུས་ན་བླ་མའི་
དྲིན་ལས་ཡིད་ཚིམས་པར་བྱུང་ཞུས་པས་བཀས་གནང་ནས་ཁམས་སུ་ཕེབས་
པས་མ་དང་འཕྲད། དེ་ནས་རྫ་ཁྲ་མ་ནང་ལོ་ཉི་ཤུ་རྩ་གྲངས་སུ་བསྒོམས་པས་
མཚན་ཁྲ་མ་བླ་མ་ཞེས་ཐོགས་པ་ཡིན་ནོ། །དེས་ན་རྟོགས་པས་མི་ཆོག་བསྒོམ་
དགོས། བསྒོམས་པ་ཀློང་དུ་གྱུར་དགོས། ཀློང་གྱུར་མཐར་ཕྱིན་པ་ཞིག་གི་བར་
ཉམས་ལེན་ཐུན་དུ་བཅད་ནས་འབད་དགོས། ནམ་ཞིག་ན་རང་དོན་དུ་རྫོགས་
པ་ཆེན་པོའི་ཆོས་ཟད་ཀྱི་དགོངས་པ་མངོན་དུ་གྱུར། རིག་རྩལ་ཆོས་རབ་རྣམ་
འབྱེད་ཀྱི་ཤེས་རབ་ཀློང་རྡོལ། ཐེག་པ་དང་གྲུབ་མཐའི་རྣམ་གཞག་མ་འདྲེས་པ་
ཤྭ་མང་གི་སུལ་བཞིན་དུ་རང་སྟོབས་ཀྱིས་འབྱེད་ནུས་པ། གཞན་དོན་དུ་
དམིགས་མེད་སྙིང་རྗེ་ཆེན་པོ་ངང་ངམ་ཤུགས་ཀྱིས་འབྱུང་བ་ན་འཆད་རྩོད་
རྩོམ་པའི་དུས་ལ་བབ་པ་ཡིན་པས། དེས་ན་དམ་པ་གོང་མ་དག་གི་རྣམ་ཐར་ལ་
གཞི་བཅོལ། རང་གི་ཉམས་རྟོགས་ཀྱི་གདེང་ཚད་ངེས། རྣམ་དཔྱོད་ཤེས་རབ་
ཀྱིས་ལམ་དང་ལམ་མ་ཡིན་པའི་མཚང་རིག་པའི་སྒོ་ནས་རང་ཉམས་སུ་བླང་ན་
འདི་ཙམ་དུ་མདོ་འདུས། གཞན་ལ་བསྟན་ན་འདི་ཙམ་གྱིས་ཆོག་སྙམ་པའི་མན་
ངག་གི་གནད་བསྡུ་ཤེས་དགོས། དེས་ན་ཕྱིན་ཆད་ཀུན་མཁྱེན་ཆེན་པོའི་གསུང་
མཛོད་ཆེན་བདུན་སྙིང་ཐིག་མ་བུ་བཅས་ཀྱི་དགོངས་པ་དང་རང་རྒྱུད་ཞུས་
དག་གྱིས། བླ་རྒན་ཞིག་གིས་ཅི་ཟེར་གྱི་ཁ་ལ་ཉན་ནས་མཛོད་བདུན་ཡ་བཞི་
རྣམས་གཞུང་བཤད་རེད་ཅེས་དེ་རྣམས་ལོགས་ཤིག་ཏུ་བཞག ད་ང་ཡི་འདི་
སྙན་བརྒྱུད་བླ་ན་མེད་པ་བླ་མ་འདི་ཞེས་བྱ་བས་གནང་བ་ཡིན་ཟེར་བའི་མཚན་
བཅས་མཚན་མེད་ཀྱི་ཞི་གནས་ཞིག་དང༌། གནས་འགྱུར་རིག་གསུམ་ཟེར་བའི་
སྒྲོས་གསར་པ་ཞིག་བཏགས་ནས་སློབ་མ་མཐོ་དམན་ཐམས་ཅད་མགོ་བསྐོར་བ་

འདི་རིགས་རྣམས་བདུད་ཀྱིས་བརླབས་པའི་ཆོས་ལོག་ཡིན། ཀུན་མཁྱེན་ཆེན་
པོས། སྟོང་ལྟ་ཧད་པོ་སྟོང་སྒོམ་མུན་རྡོ་འཕེན་པ། ལྟ་སྒོམ་ཡིན་སྙམ་ལ་ལུས་པ་
ཞེས་གནད་མེད་པའི་གླེན་སྒོམ་ལ་བཀའ་བཀྱོན་གནང་བ་དེ་ཡིན། ཁྱོད་ལ་ཤེས་
རབ་སྐྱོན་མེད་ཞིག་ཡོད་པས་ལམ་གནད་མཐར་ཐུག་པ་ཀུན་མཁྱེན་ཆེན་པོའི་
གསུང་གི་གསང་བ་འདི་ལ་ཡང་ཞིབ་རྟོག་དང་། རང་གི་ཉམས་རྟོགས་ལ་དག་
ཐེར་གྱིས། ངའི་ཨ་བུའི་གསུང་སྒྲོས་འདི་རྣམས་ཟླ་གྲོ་གཅིག་ཁུར་ནས་སོང་ཡང་
ཐོས་རྒྱུ་མེད་ཨེ་ཡོད་ད་ཕྱིས་ནས་གོ་ཡོང་། ངས་བླ་མ་མི་ཕམ། ཐར་རྩེ་དཔོན་
སློབ། གསོལ་དཔོན་པདྨ། བླ་མ་བསྟན་འཕེལ་རྣམས་ལ་ཡེ་ཤེས་བླ་མའི་ཁྲིད་
འབུལ་དུས་གསུང་རྒྱུན་རགས་རིམ་ཙམ་ཕུལ་ཡང་དཔོན་སློབ་མ་གཏོགས་ཁོང་
རྣམས་ནས་ཐུགས་རྩིས་ཆེར་མི་གནང་ཡང་ད་ཕྱིན་ཁོང་རྣམ་པའི་གསུང་རྣམས་
མཇལ་ན་གདམས་ངག་གིས་མཚོན་ཚུལ་ལ་ཁྱད་ཅི་ཡོད་ཤེས་ནས་འོང་གསུངས།
དེ་འཕྲོས་ཀྱི་ཁྲིད་རྣམས་རིམ་པར་གནང༌། དེ་ནས་དངོས་གཞི་ངོ་སྤྲད་རན་པ་
ན་དོ་ནུབ་རྨི་ལམ་ཅི་རྨིས་ལྟོས་ཤོག་གསུངས། ་དོ་ནུབ་བདག་གི་རྨི་ལམ་དུ་
ལྕགས་རི་ཆེན་པོའི་ཚད་འདི་ཞེས་བློས་མཚོན་དུ་མི་ནུས་པ་གྲུ་བཞི་ཕྱོགས་བཞི་
ན་སྒོ་ཆེན་བཞི་ཡོད་པ་ཞིག་གི་ནང་སྲོག་ཆགས་རིགས་མི་གཅིག་པ་མང་པོས་
གང་བའི་སྒོ་རེ་རེའི་སྟེང་བླ་མ་མང་པོ་སྒོ་སྲུང་བའི་ཚུལ་གྱིས་བཞུགས་པ། ནུབ་
ཀྱི་སྒོ་སྟེང་དུ་འཇམ་དབྱངས་དམར་སེར་རལ་གྲི་དང་པུ་ཏི་བསྣམས་པ། དེའི་
གཡོན་ཕྱོགས་སུ་འཕགས་པ་ཀླུ་སྒྲུབ་དཀར་པོ་དགེ་སློང་གི་ཆས་ཅན་སྐུ་སྟོད་
གཅེར་བུ་དབུ་གཙུག་ཏོར་དང་ལྡན་པ་ཅན་ཞིག་གི་མཆན་དུ་བདག་འདུག
བདག་གི་འཕྲོར་བླ་མ་མང་པོ་བཞུགས་ནས་ཐམས་ཅད་ཀྱིས་སྲོག་ཆགས་དེ་
རྣམས་ཕྱིར་ཤོར་བའི་ཟོན་གྱིས་བསྲུང་འདུག་པ་ཞིག་རྨིས། ཕྱིར་ནང་དེ་ཚུལ་

ཞུས་པས་འདི་ཡིན་འདི་མིན་ཅང་མི་གསུང་བར་རྨི་ལམ་བཟང་གསུངས། ཞོར་
ལ་ཞལ་ཀྱལ་ཚུལ་དུ་སེམས་ཅན་དེ་རྣམས་ཕྱིར་ཤོར་ན་འཇམ་པའི་དབྱངས་ཀྱི་
རལ་གྲི་དེས་ཆེར་བརྒྱབ་ན་ནི་གསད་ཆུང་ངུ་ཞིག་གིས་ཁོག་ཤོམ་མི་འདྲ། ཀླུ་
སྒྲུབ་ཕྱག་ན་ཅི་འདུག་གམ་གསུངས། མི་འདུག་ཞུས་པས་འོ་ལག་ཡུ་མ་མང་
བས་ཅི་བྱེད་དེ་ལས་ཅི་རྨིས་གསུངས། མཚན་སྨད་ཙམ་ན་ཆོས་རྒྱལ་མྱ་ངན་
མེད་པས་བཞེངས་པའི་ཙིརྱའི་མཆོད་རྟེན་ཡིན་ཟེར་བ་ཞིག་གི་ནུབ་ཕྱོགས་ནས་
ཞིག་སྟེ་ནུབ་ཕྱོགས་ཀྱི་རྒྱ་མཚོའི་བར་ཤྭ་འུད་རྒྱུག་པ་བཞིན་སོང་ནས་ཆུ་མདོག་
དམར་ལོག་གེར་སོང་བ་དང་ནམ་མཁའ་ནས་སྒྲ་ཞིག་ལས་རྒྱ་མཚོའི་ནང་གི་
སྲོག་ཆགས་བྱེ་བས་བདེན་པ་མཐོང་སོང་ཟེར་བ་རྨིས་ཞུས་པར། དེ་ལ་བཟང་
ངན་ཅི་ཡང་མི་གསུངས། ་ངོ་སྤྲོད་འདི་ལ་བརྒྱུད་པའི་གསོལ་འདེབས་ཙམ་
ལས་ཕྱག་སྲོལ་མེད་ཀྱང་། ད་རེས་ཡེ་ཤེས་བླ་མའི་རྩལ་དབང་གཉིས་བསྐུར་
གསུངས། ཡོ་བྱད་ཅི་དགོས་ཞུས་པས་གསེར་གྱི་མཎྜལ་འབུལ་དགོས་ཀྱང་དེ་
ཁྱོད་ལ་མེད། བདག་གི་མཎྜལ་ནང་གསེར་གྱི་མེ་ཏོག་ཞིག་ཡོད་པ་དེ་ལོང་ལ་
ཁྱོད་རང་གི་ཊཾ་ཀ་ཆ་ཤས་ཡོད་རྒྱུ་དེ་དང་མཉམ་དུ་ཕུལ། ཌ་དྲིལ་མི་དགོས་ཡང་
བླ་མས་དབང་མཛད་ཀྱིན་འདུག་ཟེར་ནས་ཐམས་ཅད་སླེབ་འོང་གསུངས། ཡེ་
ཤེས་བླ་མའི་ཁྲེགས་ཆོད་དང་ཐོད་རྒལ་གཉིས་ཀའི་རྩ་དབང་གནང་། བརྒྱུད་པ་
འདི་ལ་དབང་དེ་གཉིས་ལས་བཟང་བ་བསྐུར་རྒྱུ་མེད། ཁྱོད་ནས་ང་ལས་དབང་
ཞིག་ཨེ་ཐོབ་ཀྱི་རེ་བ་བསྐངས་པ་ཡིན། ངས་ཚེ་འདིར་དབང་མང་པོ་སུ་ལ་
འདོན་མ་མྱོང་། སྔར་རྡོ་གྲུབ་མཁན་པོ་ངག་དབང་དང་དམ་ཆོས་གཉིས་ལ་
དབང་ཞིག་བསྐུར་བས་ཁོང་གཉིས་ནས་རིགས་འདུས་རྒྱུན་དུ་ཐུགས་དམ་དང་།
སིདྡྷི་དུང་ཕྱུར་རེ་ཁས་ལེན་མཛད་སོང་དུས་ཕྱིས་སེར་ཤུལ་ངག་དབང་ནས་

སིདྡྷི་དུང་ཕྱུར་གསུམ་ཚར་གསུངས་པའི་ཡི་གེ་འབྱོར། དབང་ཞུ་ན་དེ་འདྲའི་གོ་
ཆོད་གཅིག་དགོས། ཁང་ཚིག་སྒར་དུ་བཀའ་མའི་མཆོད་ཁག་གི་དབང་ལུང་ཆ་
བཀའ་མས་གཞུང་བསྲང་གཏེར་མས་ཟུར་བརྒྱན་དགོས་ཚང་ཞིག་བཏོན།
གསུངས་པ་འོང་དུ་རེ་ཡང་ཁོང་རྣམས་ནས་གཏེར་མས་གཞུང་བསྲང་བ་ལས་
བཀའ་མས་ཟུར་བརྒྱན་པ་ཅི་ཡང་མི་མཛད། ཨ་སྟོབས་ཀྱིས་དེ་ཕྱིན་བཀའ་མའི་
དབང་ལུང་ལན་ཁ་ཤས་འཆད་སྤེལ་བགྱིས་པ་དེ་ཙམ་དོན་སྒོར་སོང་བ་ལས་
སྒར་སྤྱི་ལ་འདི་ཕན་སྙམ་པ་མ་བྱུང་། ན་ལོར་བླ་མ་ངག་དབང་བསྟན་འཛིན་
དང་རྡོར་ལི་གཉིས་ལ་ཡེ་ཤེས་བླ་མའི་དུས་མཁྱེན་བརྩེའི་ཆོག་ཁྲིགས་སྟེང་ནས་
དབང་ཞིག་བཏོན་བ་དེ་ཙམ་མ་གཏོགས་དབང་མང་པོ་མ་བཏོན། ཡེ་ཤེས་བླ་
མའི་རྩལ་དབང་གཉིས་པོ་ཐིག་ལེའི་རྒྱ་ཅན་རང་གི་དགོས་དབང་ཐུན་མོང་
མིན་པ་ཡིན། ད་ཕྱིན་ཐིག་ལེའི་རྒྱ་ཅན་བསྙེན་པ་བཏང་ཆོག་གསུངས། དེ་ནས་
དངོས་གཞིའི་ཁྲིད་གཞུང་གི་ངོ་སྤྲོད་དེ་གནང་འདི་ཚིག་དབང་དངོས་ཡིན་པས་
ལན་གཅིག་ལས་གསུངས་སྲོལ་མེད་ཀྱང་སང་ནང་ཕན་ཆད་ཞིབ་ཆ་བགྱིས་ཏེ་
བཤད་གསུངས། སྔོན་འགྲོ་དངོས་གཞི་རྗེས་ཀྱི་ཁྲིད་དང་བཅས་པ་ཁྲིད་རྐང་རེ་
རེ་བཞིན་གསུངས་དེ་ཡུན་རིང་ཙམ་ལ་བསམ་བཅུག་འདི་སྐོར་ལ་རང་གི་ཤེས་
རབ་ལ་རྩལ་ཅི་ཡོད་ཀྱིས་ཚིག་དོན་གཉིས་པོ་ཟིན་པར་བྱས་ནས་ཐེ་ཚོམ་དང་
དཀའ་བའི་གནས་ལ་འདྲི་གཏུག་ཅི་ནུས་ཞུས་པས་ལྟར་སྣང་གི་ཁྲིད་ཞུས་ལོ་
ཞིག་དང་མཚུངས་ཟླ་མེད་སྙམ་པའི་བློ་བདེ་བ་ཞིག་བྱུང༌། ཐུན་མོང་དང་ཐུན་
མིན་གྱི་སྔོན་འགྲོས་རྒྱུད་ལེགས་པར་སྦྱངས་ནས་དངོས་གཞིའི་ཁྲིད་ལ་འཇུག་
ཚུལ་ལ་ཞག (༡)མདོ་སྔགས་ཐུན་མོངས་དང་ཐུན་མིན་གྱི་སེམས་ཡེ་ཤེས་སུ་
བསྐྱེད་ཚུལ། (༢)ཕུན་སུམ་ཚོགས་པ་ལྔའི་སྒོ་ནས་གསང་སྔགས་ཀྱི་ཆོས་འཆད

ཉན་བགྱིས་པའི་དགོས་པ། (༣)རྫོགས་ཆེན་རང་གི་རྒྱུད་པ་གསུམ་གྱི་བབས་སོ་
དང་ཉེ་རིང་གི་ཁྱད་པར། (༤)ཐེག་པ་ཆེ་ཆུང་གི་ལྟ་སྒོམ་སྤྱོད་གསུམ་གྱི་ཁྱད་
པར།(༥)དེ་ལས་གསང་སྔགས་རྡོ་རྗེ་ཐེག་པའི་ཁྱད་པར། (༦)བྱ་རྒྱུད་ནས་ཨ་
ནུའི་བར་གྱི་རང་རང་གི་ལྟ་སྒོམ་སྤྱོད་པ་འབྲས་བུ་དང་བཅས་པའི་ཁྱད་པར།
(༧)དེ་དག་ལས་རྫོགས་པ་ཆེན་པོའི་རྒྱུད་ཀྱི་ལྡང་ཚད། དེ་ལ་བཀའ་བསྡུ་
མཛད་ནས་སེམས་ཀློང་མན་ངག་གསུམ་གྱི་དགོངས་པ་ལེན་ཚུལ། (༨)སྔ་མ་
གཉིས་ལས་མན་ངག་གི་སྡེ་ཁྱད་པར་འཕགས་ཚུལ། (༩)དེ་ལ་ཕྱི་ནང་གསང་
བའི་སྐོར་ཚོ་བཞི་ལས་ཡང་གསང་བླ་ན་མེད་བའི་རྒྱུད་ཀྱི་ལྡང་ཚད་ལ་རྒྱུད་བཅུ་
བདུན་སྔགས་སྲུང་ཁྲོས་མའི་རྒྱུད་དང་བཅོ་བརྒྱད་ཀློང་གསལ་འབར་མའི་རྒྱུད་
དང་བཅུ་དགུ་པོའི་རྒྱུད་མ་བུའི་རྐང་གྲངས་དང་བཅས་པའི་དགོངས་ཉམས་
སློབ་དཔོན་རྣམ་གཉིས་ཀྱིས་བི་མའི་གསང་བ་སྙིང་ཐིག་དང་། པདྨའི་མཁའ་
འགྲོ་སྙིང་ཐིག་གཉིས་པོར་གང་ཟག་གཅིག་གི་ལམ་གྱི་ཆ་རྐྱེན་ཚང་ལ་མ་ནོར་
བར་བསྟན་པ་དང་། (༡་) སྙིང་ཐིག་མ་གཉིས་ཀྱི་དགོངས་པ་ཆེས་གསལ་
བར་མཛད་པ་ཀུན་མཁྱེན་ཆེན་པོའི་བླ་མ་ཡང་ཏིག་དང་། མཁའ་འགྲོ་ཡང་ཏིག་
གཉིས། དེ་གཉིས་ཀའི་ཡང་ཏིག་ཟབ་མོ་ཡང་ཏིག་སྟེ། ཁ་བྱང་ལས། མཁའ་འགྲོ་
ཡང་ཏིག་གསང་བའི་དེ་མ་དང་བཅས།གསུང་པས་ཡང་ཏིག་གཉིས
ལོགས་སུ་མི་བགྲང་བས་དེ་ཕྱིར་སྙིང་ཐིག་མ་བུ་བཞི་ཞེས་གྲགས་པའི་རྒྱུ་མཚན་
དང་།(༡༡)སྙིང་ཐིག་མ་བུ་བཞིའི་དགོངས་ཉམས་གཅིག་ཏུ་དྲིལ་བ་ཀློང་ཆེན་
སྙིང་གི་ཐིག་ལེ་ཞེས་མཚན་དེ་ལྟར་འདོགས་པའི་རྒྱུ་མཚན་རིག་འཛིན་འཇིགས་
མེད་གླིང་པ་མཆིམས་ཕུ་ནགས་ཀྱི་དབེན་གནས་སུ་ཀུན་མཁྱེན་ཆེན་པོའི་གསུང་
རབ་རྣམས་མཇལ་བས་རྐྱེན་བྱས་སངས་རྒྱས་དངོས་སུ་མཐོང་བའི་མོས་གུས་ཀྱི་

རྟེན་མཁར་ཚུགས་ནས་གསོལ་བ་བཏབས། སྙིང་པོའི་སྒྲུབ་པ་ལ་ལོ་གསུམ་
བཞུགས་པས་ཀུན་མཁྱེན་ཆེན་པོའི་སྐུ་གསུང་ཐུགས་ཀྱི་བྱིན་གྱིས་བརླབས་ཏེ་
ལན་གསུམ་རྗེས་སུ་བཟུང་བའི་མཐར་བརྗོད་བྱ་དོན་གྱི་དགོངས་པ་རྒྱུད་ལ་
འཕོ་བར་གྱུར་ཅིག  ཿ རྗོད་བྱེད་ཚིག་གི་བརྒྱུད་པ་རྫོགས་པར་གྱུར་ཅིག་ལན་
གསུམ་གསུངས་ནས་དོན་བརྒྱུད་ཀྱི་དགོངས་པ་འཕོས། མཉམ་བཞག་ཏུ་རྫོགས་
པ་ཆེན་པོའི་གནས་ལུགས་ཡིད་དཔྱོད་དང་བྲལ་བ་མངོན་སུམ་གཟིགས། རྗེས་
ཐོབ་ཏུ་མདོ་སྔགས་ཟབ་རྒྱས་ཀྱི་ལམ་གནད་ཐམས་ཅད་བསླབ་པ་ལ་མ་ལྟོས་
པར་སྐྱུ་རུ་ར་རློན་པ་ལག་མཐིལ་དུ་བཞག་པ་ལྟར་ཇི་ལྟ་ཇི་སྙེད་མཁྱེན་པའི་ཡེ་
ཤེས་ཀྱི་ཀློང་རྡོལ་བ་ཀུན་མཁྱེན་ཆེན་པོའི་བྱིན་བརླབས་ཀྱི་དགོངས་པ་འཕོས་
སྟོབས་ལས་བྱུང་བས་ཀློང་ཆེན་སྙིང་ཐིག་ཞེས་གྲགས་ཤིང་ཐུགས་ཀྱི་ཐིག་ལེའི་
དྭངས་མ་ལྟ་བུ་ཡིན་པའི་རྒྱུ་མཚན་དང་བཅས། ( ༡༢)དེ་དག་སྐྱེས་བུ་གསུམ་
གྱི་ལམ་གྱི་རིམ་པས་བློ་ཁྲིད་ཚུལ་ཀུན་མཁྱེན་ཆེན་པོའི་སེམས་ཉིད་ངལ་གསོ་
དང་སྦྱར་བ་བཅས་ཞག (༡༣)བར་ཁྲིད་ཀྱི་ཁོག་ཕུབ་རྣམས་ལ་བསམ་དཔྱོད་
བཏང་བཅུག གཉིས་པ་དངོས་གཞིའི་ཁྲིད་རྐང་ལ་གཞི་ལམ་འབྲས་བུའི་རྣམ་
བཞག་གསུམ་ལ་ཞག (༣)ལམ་རྒྱུད་བྱེ་བྲག་ཏུ་བསྟན་པ་ལ་སྨིན་ལམ་དབང་
དང་གྲོལ་ལམ་གདམས་པའི་རིམ་པ་གཉིས་པོ་འོག་མ་བསྐྱེད་རྫོགས་ཐུན་མོང་
པའི་དབང་དང་གདམས་པ་ལས་ཁྱད་པར་འཕགས་ཆོས་ངོས་བཟུང་བ་ལ་ཞག
( ༡) གྲོལ་བྱེད་གདམས་པའི་རིམ་པ་ལ་ལེ་ལོ་ཅན་འབད་མེད་དུ་གྲོལ་བ་ཀ་དག་
ཁྲེགས་ཆོད། བརྩོན་འགྲུས་ཅན་འབད་བཅས་སུ་གྲོལ་བ་ལྷུན་གྲུབ་ཐོད་རྒལ་གྱི་
ཁྲིད་གཉིས་ཐབས་ལས་ཐབས་བྱུང་གི་འབྲེལ་བ་གྲུབ་ཚུལ་དང་། དེ་གཉིས་
ཆོས་གཟུགས་ཀྱི་ཉེར་ལེན་དུ་འགྲོ་ཚུལ། (༢)ཁྲེགས་ཆོད་ཀྱི་ཁྲིད་ལ་གང་ཟག་

གི་དབང་པོའི་རིམ་པས་དམིགས་པ་ཡུལ་གྱི་བློ་ཅན་དང་རིག་པ་རང་སྣང་གི་བློ་
ཅན་གཉིས་དྲངས་པ་ལ་ལྟ་ཐོག་ནས་སྒོམ་པ་ཚོལ་བ་དང་སྒོམ་ཐོག་ནས་ལྟ་བ་
ཚོལ་བའི་ཁྲིད་ལུགས་གཉིས་ཀྱི་རྣམ་བཞག་དང༌། དམིགས་པ་ཡུལ་གྱི་བློ་ཅན་
གྱི་དང་པོར་བསྒོམ་རྒྱུ་སེམས་ཉིད་ངལ་གསོའི་ལྷ་དང་མིའི་སེམས་འཛིན་དང་།
ཐེག་མཆོག་མཛོད་ཀྱི་དམིགས་པ་ཡུལ་གྱི་བློ་ཅན་འཁྲིད་ཚུལ་གྱི་བསྒོམ་པ་ལ་
རྣལ་འབྱོར་དུ་བྱེད་པའི་སྐབས་སུ་མཚན་མ་ཨ་དཀར་ལ་སེམས་འཛིན་པ་དང་
རླུང་དང་ཐིག་ལེ་ལ་སེམས་འཛིན་ཚུལ་གསུངས་པ་དེ་དེང་དུས་མཚན་བཅས་
ཀྱི་ཞི་གནས་སྒྲུབ་ཟེར་བ་དང་འབྲེལ་མི་འགྲིགས་ཚུལ། དེ་དག་རྫོགས་ཆེན་རང་
གི་དགོངས་པ་ཇི་ལྟ་བ་བཞིན་མིན་པའི་དགག་བཞག་རྒྱས་པ་དང་། (༣)དང་
པོ་ཁྲེགས་ཆོད་ཀྱི་ཁྲིད་ལ་སྔོན་འགྲོ་སེམས་ཀྱི་ཁང་བུ་བཤིག་པ། དངོས་གཞི་རིག་
པ་རང་ངོ་སྤྲད་པ། རྗེས་ཉམས་ཀྱི་སྐྱོང་ཚུལ་བསྟན་པ་གསུམ་ལ་ནང་གསེས་ས་
བཅད་རྣམས་བློར་འཛིན་པ། (༤)དེ་ནས་རྩད་བཅད་པ། (༥)མཚང་བཙལ་བ།
(༦)དེ་ལ་ནང་གསེས་བདུན། (༧)བྱུང་གནས་འགྲོ་གསུམ་གྱི་རིག་པས་གང་
དགག་བྱའི་བདེན་འཛིན་ངོས་བཟུང་བ་བདེན་མེད་ཀྱི་ངེས་པ་བསྐྱེད་དགོས་
པའི་རྒྱུ་མཚན་བཅས། (༨)དེ་ནས་སེམས་ཀྱི་བྱུང་ས།(༩)བྱུང་མཁན།(༡་)
གནས་ས།( ༡ ༡)གནས་མཁན།(༡༢)འགྲོ་ས།(༡༣)འགྲོ་མཁན།(༡༤)དེ་
གསུམ་དང་བྲལ་བའི་སེམས་སྣང་སྟོང་རྟེན་འབྲེལ་རང་བཞིན་མེད་པའི་དོན་ལ་
ངེས་པ་བསྐྱེད་པ་དང་། དེ་རྣམས་ཡིད་དཔྱོད་ཀྱི་ལྟ་བའམ་རྫོགས་ཆེན་རང་སྐད་
ཀྱི་ཆོས་ཅན་ལྟ་བ་དང་ཆོས་ཉིད་ལྟ་བ་གཉིས་ལས་སྔ་མ་ཡིན་ཚུལ་དང་། མངོན་
སུམ་རང་རིག་གི་ལྟ་བ་ཐོད་རྒལ་གྱི་རྩ་ཡི་གནད་ལ་བརྟེན་པའི་མངོན་སུམ་ཡིན་
པས་མ་ཧཱ་ཨ་ནུ་གཉིས་ཀྱི་ཐབས་ཀྱིས་དྲངས་པའི་ཐབས་བྱུང་གི་འོད་གསལ་དེ་

ལ་མངོན་སུམ་ཞིག་བཏགས་ཀྱང་ཆོག་པར་བི་མ་ལའི་སྣང་བྱེད་སྒྲོན་མའི་ལྟ་
བའི་རྣམ་དབྱེ་རྒྱས་པར་བསྟན་པ་དང་། (༡༥)བཞི་པ་ཐུན་མོང་མ་ཡིན་པ་
ཡུལ་ཅན་སེམས་ཀྱི་གཤིས་ལུགས་ལ་བརྟགས་པ་དང་། དེ་ལྟར་གཏན་ལ་ཕབས་
པའི་ཡེ་ཤེས་ངོ་སྤྲོད་པ་གཉིས་ཀྱི་དང་པོ་ལ་ལྟ་སྒོམ་སྤྱོད་པ་འབྲས་བུ་བཞི་ལས་
ཀུན་གཞི་དང་ཆོས་སྐུའི་ཤན་འབྱེད། སེམས་དང་རིག་པའི་ཤན་འབྱེད། ཀུན་
རྫོབ་དང་དོན་དམ་གྱི་ཤན་འབྱེད་གསུམ་དང་ལ་བཟླ་བ་ལ་ལ་བཟླ་རྒྱུའི་ཞེན་
རྟོག་ཕྲ་མོ་ངོས་བཟུང་བ་དང༌། ལ་བཟླ་རང་གི་ངོ་བོ་ལ་ནང་གསེས་རྩོལ་བཅས་
ཨ་ནུ་མན་ཆད་ཀྱི་ལྟ་སྒོམ་སྤྱོད་པ་འབྲས་བུ་བཞི་དང་། རྫོགས་ཆེན་རང་ལམ་གྱི་
ལྟ་སྒོམ་སྤྱོད་པ་འབྲས་བུ་བཞི་པོར་ལ་བཟླ་བ་བཅས་ཀྱིས་ལྟ་བའི་ཤན་འབྱེད་
དང་ལ་བཟླ་སོང་ནས། སྒོམ་པ་ལ་རྩོལ་བཅས་བཟུང་དྲན་འཇུ་དྲན་གྱི་དྲན་པ་
དང་། རྩོལ་མེད་གཉུག་མའི་དྲན་པ་གཉིས་ཤན་འབྱེད་པ། བསྒོམ་པ་རང་བབ་
ཅོག་བཞག་ཆེན་པོ་བཞིའི་དགོངས་པ་དང༌། མི་གཡོ་གསུམ་ལྡན་གྱི་དགོངས་པ་
དང་། སྤྱོད་པ་རང་གི་ངོ་བོ་ལ་ཐབས་ལམ་བརྟུལ་ཞུགས་ཀྱི་སྤྱོད་པ་དང་། གྲོལ་
ལམ་བག་ཡོད་ཀྱི་སྤྱོད་པའམ་མཐུན་མཇུག་ཐབས་ཀྱི་སྤྱོད་པ་གཉིས་ལས་ཕྱི་མ་
གཙོ་བོར་སྟོན་པ་དང་། འབྲས་བུ་ལ་གནས་སྐབས་ཀྱི་འབྲས་བུ་བྱང་ཆུབ་མཆོག་
གི་ཆོས་སུམ་ཅུ་རྩ་བདུན་རྫོགས་དགོས་པའི་རྒྱུ་མཚན། དེ་རྣམས་བསྡུ་ན་ཤེས་
རབ་དང་སྙིང་རྗེ་ཆེན་པོ་གཉིས་ལ་འདུ་བས་དེ་གཉིས་བྱུང་ན་གནས་སྐབས་
ལམ་གྱི་འབྲས་བུ་ཡིན་ཚུལ་དང༌། མཐར་ཐུག་གི་འབྲས་བུ་ཚེ་འདི་དང་འཆི་ཁ་
བར་དོ་གསུམ་གྱི་གྲོལ་ཚད་ངེས་པ་དགའ་རབ་རྡོ་རྗེའི་རྟགས་ཡིག་ཚད་ཡིག་
བཞི་བཅས་དང་། གཉིས་པ་རང་གྲོལ་མངོན་སུམ་དང་སྟོན་པའམ་དངོས་གཞི་
རིག་པ་རང་ངོ་སྤྲོད་པ་ལ་ནང་ཚན་ཕྱེ་བས་ཞག་(༥)རྗེས་ཉམས་ཀྱི་སྐྱོང་ཚུལ་

བསྟན་པ་ལ་བདུན་དུ་དབྱེ་བ་སྟེ་དེ་རྣམས་ཀྱི་དབང་རབ་ཚེ་འདིར་གྲོལ་བའི་
གདམས་ཁྲིད་རྫོགས། དེ་ནས་འབྲིང་བར་དོར་གྲོལ་བའི་གདམས་པ་ལ། འོད་
གསལ་སྦུབས་འཇུག་གི་གདམས་པ་དང་།(༡)གྲོང་འཕོ་གྲོང་འཇུག་གི་འཕོ་བ་
དང་། (༢)འོད་གསལ་སྦུབས་འཇུག་གི་འཕོ་བ་དང་། (༣) བོགས་འདོན་ནམ་
མཁའ་སུམ་ཕྲུག་དང་བཞི།(༤)ཐ་མ་རྣམ་སྨིན་སྲིད་པ་བར་དོར་གྲོལ་བའི་
་ཆོས་གདམས་པ་རྣམ་ཤེས་རླུང་ཞོན་དང་བཅས་ཁྲིད་རྐང་རེ་ཉིན་རེ་བཞིན་
ཐུན་དུ་གནང་ནས་བར་དུ་ཞག་མང་པོར་བསམ་བཅུག ཀུན་མཁྱེན་ཆེན་པོས་
ང་ཡི་ཆོས་བརྒྱུད་ལ་བླ་མ་བརྟེན་ཡུན་རིང་བ་གདམས་ངག་ཉན་ཡུན་རིང་བ་
ཞིག་དགོས་གསུངས་པ་བཞིན་འབད་ཁུལ་གྱིས་སྔ་ཕྱིར་ལོ་གྲངས་དྲུག་ཙམ་ལ་
མཉེས་པ་གསུམ་གྱི་བརྟེན་ནས་གདམས་ངག་གི་ཞུན་ཐར་བཅད་དེ་ཉམས་སུ་
བླངས་པ་ཡིན་པས་ཕྱིན་ཆད་ཕྱི་མ་དོན་དུ་གཉེར་ཞིང་སྙིང་ནས་ཆོས་བསྒྲུབ་
པའི་གང་ཟག་ཡོད་ན་བླ་མ་བརྟེན་ཡུན་རིང་བ་གདམས་ངག་ཉན་ཡུན་རིང་བ་
ཞིག་དགོས་པ་ལགས། དེ་ལྟར་དངོས་གཞི་ཁྲེགས་ཆོད་ཀྱི་ཁྲིད་རྣམས་རྫོགས་པ་
ན་ད་རེས་བླ་སྒྲུབ་ཐིག་ལེའི་རྒྱ་ཅན་འདི་བླ་མའི་གསང་སྒྲུབ་ཡེ་ཤེས་བླ་མའི་
སྒྲུབ་པ་ཡིན་པས་ཞག་བརྒྱའི་བར་ཉིན་རེ་ལ་བསྙེན་པ་ཁྲི་ཙམ་དང་གཙོ་བོ་སྒོམ་
པ་མི་གཡོ་གསུམ་ལྡན་ལྟར་ཉམས་ལེན་གྱིས། འཚམས་དམ་པོ་མི་དགོས་ཞག་
ཤས་རེ་ནས་ངའི་རྩར་ཤོག་ལ་དངོས་གཞིའི་གནས་རྣམས་ལ་དོགས་གཅོད་ཞིབ་
མོ་གྱིས་གསུངས། དེ་བཞིན་མཚམས་ལ་ཞུགས་པས་ཞག་བདུན་ཕྲག་གསུམ་ནས་
སྣང་ཉམས་ལ་ཀུན་མཁྱེན་ཆེན་པོ་ནམ་མཁར་མངོན་སུམ་འདྲ་བར་སྣང་བ་
དང་། ཤེས་ཉམས་ལ་བྱམས་སྙིང་རྗེ་བྱང་ཆུབ་ཀྱི་སེམས་གསུམ་པོ་ཡིད་དང་
ལྷན་ཅིག་སྐྱེས་པ་ལྟ་བུ་མཚན་མོ་གཉིད་ཀྱི་དུས་ནའང་མི་འབྲལ་བ་ཞིག་སྐྱེས་

བྱུང་བ་མདུན་དུ་ཞུས་པས་སྣང་ཉམས་དང་ཤེས་ཉམས་བཟང་པོ་རེ་ཡིན།
གོམས་ན་སླ་བར་མི་འགྱུར་བའི། །དངོས་དེ་གང་ཡང་ཡོད་མ་ཡིན། །གསུངས་པ་
ལྟར་ཡིན། དེ་རྣམས་ས་ལམ་མཐོན་པོའི་རྟགས་གང་ཡང་མིན། ཉམས་དང་
རྟོགས་པའི་ཤན་མ་ཕྱེས་ན། ཇི་སྐད་དུ། ཤེས་རབ་རང་རྩལ་རྫོགས་པ་དང་། །
ཡིད་ཀྱི་དྲན་པ་ཕྱིར་ཤོར་གཉིས། །འདྲ་འོ་འདྲ་འོ་ནོར་ར་རེ། །ཞེས་པ་དེ་འོང་
གསུང་ནས་ཚིག་གསུམ་གནད་དུ་བརྡེག་པའི་མན་ངག་དང་། གོལ་ཤོར་ཚར་
གཅོད་སེང་གེའི་ང་རོ་གཉིས་གནང་། ཡང་མཚམས་ཤིག་ཏུ་མཁའ་འགྲོ་སྙིང་
ཐིག་གི་ཞུས་ལན་བདུན་རྩི་གསེར་ཕྲེང་གི་ཁྲིད་གནང་ནས་ད་ཁྱེད་ཀྱི་མཚམས་
དེ་གྲོལ་ལ་ཉེ་བླ་མ་ཨ་ངག་གིས་མཛོད་བདུན་ལུང་གནང་གི་ཡོད་པས་དེ་ཞུ་
དགོས་གསུང་བཞིན་མཚམས་གྲོལ་ནས། མཛོད་བདུན་ངལ་གསོ་སྐོར་གསུམ་
དང་བཅས་པའི་ལུང་ཞུས་ཟིན་ཕྲལ་བཀའ་དྲིན་ཅན་གྱི་མདུན་མཇལ་དུ་ཕྱིན་
པས་ཀློང་ཆེན་མཛོད་བདུན་དང་ཁྱོད་ཀྱི་རྟོགས་པ་གཉིས་ཕན་ཚུན་ཕྱོགས་ཨེ་
འདྲ་གསུངས། ག་ན་འདྲ་ང་ལ་གོ་བ་ཙམ་ལས་མི་འདུག་ཞུས་པར་ཐུགས་མཉེས་
ནས་དེ་གོ་བཅད་གོ་མྱོང་རྟོགས་གསུམ་གྱི་སྒོ་ནས་ལམ་ལྔ་ས་བཅུའི་འགྲོས་ཞིག་
རྩི་ཤེས་པ་འདི་འགང་ཆེ། དེང་སང་གོ་བ་ཙམ་ལ་རྟོགས་པའི་ངོ་སྤྲོད་འདེབས།
ཡེངས་མེད་སྒོམ་མེད་ལྟ་སྒོམ་ཆིག་ཆོད་ཡིན་ཟེར་བའི་ཁ་ལྟ་མཐོན་པོ་ཞིག་ཏུ་མ་
སོང་བར་ས་ལམ་གྱི་རྣམ་བཞག་ངེས་ཤེས་ཞིག་གལ་ཆེ་གསུངས། ཆོས་དབྱིངས་
རིན་པོ་ཆེའི་མཛོད་འདི་ཀུན་མཁྱེན་ཆེན་པོའི་རྟོགས་པའི་འདྲ་འབག་ཏུ་བཞག་
པས་ལེའུ་དགུ་པ་ཡན་ཆད་ཀྱིས་ལྟ་བ་བཅུ་པས་སྒོམ་པ་བཅུ་གཅིག་པས་སྤྱོད་པ།
བཅུ་གཉིས་པས་གནས་སྐབས་ལམ་གྱི་འབྲས་བུ་བཅུ་གསུམ་པས་མཐར་ཐུག་གི་
འབྲས་བུ་བསྟན་པ་ཡིན། དོན་གྱི་གོ་བ་དེ་ཟུངས་ལ་དཔེ་མཇལ་གྱིས་གསུངས།

དེ་བཞིན་ཀུན་མཁྱེན་ཆེན་པོ་ལ་གསོལ་བ་ཤུགས་དྲག་ཏུ་བཏབ་ནས་མཇལ་
ཀྱང་ཆེར་གོ་རྒྱུ་མ་བྱུང་ལན་གཅིག་ཅི་གོ་རྒྱུ་འདུག་གམ་གསུངས། ལགས་སེམས་
ཀློང་མན་ངག་གསུམ་དང་ཁྱད་པར་སེམས་སྡེའི་ལུང་མང་དྲག་པས་སེམས་སྡེ་
དང་གསང་སྐོར་མན་ངག་གི་གནད་གཉིས་མི་གཅིག་པའི་གོ་བ་ཙམ་འདིས་ཐེ་
ཚོམ་ཆེས་མང་བར་སོང་ཞུས་པས་ལུང་གར་འཐེན་ཡིན་མོད་གོང་མའི་ལུང་
འོག་མར་དྲང་མི་རུང་། འོག་མའི་ལུང་གོང་མར་དྲང་ཡང་ཆོག་ད་ཆོས་
དབྱིངས་མཛོད་འདིར་བཤད་པ་ཞིག་ཨེ་ཐུབ་ལྟ་གསུངས་ནས་ཁྲིད་དུ་གནང་།
ཁྱེད་བསོད་ནམས་ཆེ་འདུག་ཁར་ཞུས་པས་ཆོག ངས་ཁྲིད་འདི་ཞུ་དུས་ཨ་བུ་
རིན་པོ་ཆེའི་གཟིམས་བཅགས་ཏེ་རྫོགས་ཆེན་གངས་ཁྲོད་ནས་ངེད་ལ་གསུངས་
པ་ཡིན། བཞུགས་ན་གཟིམས་འགྲོ་བས་ངས་ཆོས་དབྱིངས་མཛོད་ཀྱི་དཔེ་ཆ་
ཞིག་ཕྱེས་ནས་ཕྱིར་འགྲོས་ཀྱིས་འགྲོ་བའི་རྗེས་ལ་ཨ་བུ་བྱོན་ནས་ཉིན་མཚན་
མང་པོར་གསུངས། ཆོས་དབྱིངས་མཛོད་འདི་ཆོས་ཀྱི་ཉིང་ཁུ་ཡིན། གསུངས་པ་
བཞིན་ཨ་བུ་རིན་པོ་ཆེའི་ཐུགས་དམ་གྱི་མཐིལ་ཡིན་ངས་ཀྱང་ཡིན་ཁུལ་ཡིན།
ད་ཁྱེད་ཀྱི་ཡང་སྙིང་ལ་བཅངས་དགོས། བཤད་པ་དེ་དག་དང་བསྟུན་ཏེ་གོ་བ་
ཡང་དག་བླངས་ན་སེམས་སྡེ་དང་ནོར་དོགས་མེད། ཡང་གསང་བླ་ན་མེད་པའི་
རྒྱུད་ཡི་གེ་མེད་པ་དང་། སངས་རྒྱས་དང་རིག་འཛིན་གྱི་འདས་རྗེས་མན་ངག་
གིས་བརྒྱན་པ་དང་ཤྲཱི་སེང་ཧས་ཁྱུང་ཆེན་མཁའ་ལྡིང་གི་གནད་ལ་བརྟེན་མ་
བརྟེན་གྱི་ངོ་སྤྲོད་ལུགས་གཉིས་པོ་འདི་ལ་ཚང་བས་མན་ངག་སྙན་བརྒྱུད་དུ་
བཞག་པ་ཡིན་པས་དེ་ལྟར་དཔེ་ལ་ལྟ་རྟོགས་དགོས་གསུངས། དེ་བཞིན་ཡང་
ཡང་དཔེ་མཇལ་བྱས་པས་ཅུང་ཟད་སྔར་དང་མི་འདྲ་ཙམ་གྱི་གོ་བ་ཆགས། དེ་
ཚུལ་ཞུས་པར་དེ་ཡིན་རིམ་གྱིས་བློ་སྐྱེད་ཐོན་དགོས། སྔར་ཞིག་ཏུ་ངེད་ཀྱིས་

གླིང་མདའ་ནོར་ཁོ་ལ་དཔེ་ལྟ་བཅུག་སྟེ་ཉིན་གཅིག་ཅི་གོའམ་བྱས་པས། ཁམས་
གསུམ་འཁོར་བར་འཁྱམས་རུང་མ་འཁྱམས་རུང་། འབྲས་བུ་སངས་རྒྱས་ཐོབ་
རུང་མ་ཐོབ་རུང༌། ཀུན་བཟང་ཀློང་ན་འཁོར་འདས་རྒྱུ་འབྲས་མེད། གསུངས་
པ་དེ་གོ་ཟེར་ཁོང་རྟོགས་ལྡན་ཡིན་པས་དེ་འདྲ་ཡིན་སྲིད་ཀྱང་ཁ་ལྟ་དེ་ཅུང་
མཐོ་དེ་འདྲ་མི་ཉན་སྤྱིར་སངས་རྒྱས་ཀྱི་བསྟན་པའི་ལར་རྒྱ་ལ་གནོད། སྒོས་སུ་
གང་ཟག་གི་རྒྱུད་ཆུད་འཛའ་བས་གནོད། ཡང་སྒོས་སློབ་མ་བསོད་ཆུང་རྣམས་
ལ་གནོད། དེས་ན་ལྟ་བ་དཔའ་དགོས་སྤྱོད་པ་སྡར་དགོས་གསུངས་པ་དེ་ཤིན་
ཏུ་ཡིན་གསུངས། མཚམས་ཤིག་ཏུ་ཡེ་ཤེས་བླ་མའི་ཁྲིད་ཞུས་ཀྱང་དགུང་གྲངས་
མཐོ་བ་དང་སྤྱན་འགྲིབ་ཚུལ་གྱིས་དེའི་གོ་བཅད་ལ་ཡང་གསང་བླ་མེད་ཀྱི་གཞི་
ལམ་འབྲས་བུའི་རྣམ་བཞག་ཞིག་བཤད་གསུངས་ཏེ་ཤིན་ཏུ་གསང་བ་ཆེན་པོ་
ཐོད་རྒལ་གྱི་སྙན་བརྒྱུད་ཡི་གེ་མེད་པ་ཁྲིད་རྐང་ཤིན་ཏུ་མང་བ་ཡུན་རིང་པོའི་
བར་གནང་བ་ལ་ཕྱིས་སུ་ཟིན་བྲིས་ཞིག་ཀྱང་བཏབ། བར་རྣམས་སུ་བླ་མ་ཨ་
སྟོབས་མདུན་བཀའ་གཏེར་རགས་རིམ་གྱི་ཐིག་དང་རྡུལ་ཚོན་བློས་བསླང་རྩིག་
ཚུལ་དང་། སྒྱུ་འཕྲུལ་བློས་བསླང་རྩིག་ཚུལ་སོགས་བསླབས། ཁྱད་པར་སྒྱུ་འཕྲུལ་
བློས་བསླང་ཞིག་ཤིང་རང་གིས་རྩིག་དགོས་གསུངས་པ་བཞིན་བགྱིས་པས་ཡུན་
རིང་འགོར་ཡང་བཀའ་དྲིན་ཆེ་བ་བྱུང༌། ད་ལྟ་བཤད་སྒོམ་གང་གི་སྐབས་སུ་
ཡང་ལག་ཏུ་བླངས་བའི་ཉམས་མྱོང་གི་ངེས་པ་ཐོན་པ་བྱུང༌། དེ་སྐབས་རྔོན་པ་
ཞིག་གིས་གླ་བ་གཅིག་མེ་མདས་བསད་སོང་བ་མཐོང་བས་ངེད་ཅག་ཚོགས་པ་
རྣམས་ནས་མདོ་བཏོན་ཆོས་གོས་བརྡབ། དེར་སྐུ་མདུན་དུ་ཕྱིན་པར་ཅི་རེད་
གསུངས་དེ་ཚུལ་ཞུས་པས། འོ་ཁྱེད་རྣམས་སྙིང་རྗེ་གོ་ལོག་བྱ་བ་ཡིན་གསད་བྱ་
སྔར་གྱི་འབྲས་བུ་ལ་སྤྱད་པས་ལན་ཆགས་རེ་རེ་ནས་བྱང་། གསོད་མཁན་སྡུག་

བསྔལ་གྱི་རྒྱུ་ལ་ལོངས་སྤྱོད་པས་ད་ནས་བར་བསྐལ་ལྔ་བརྒྱར་དམྱལ་བའི་སྡུག་
བསྔལ་མྱོང་བ་དང་སྲོག་ལན་ལྔ་བརྒྱ་འཇལ་བའི་མགོ་ཚུགས་པ་ཡིན་པས་སྙིང་
རྗེ་ན་དེ་ལ་སྙིང་རྗེ་བསྐྱེད་དགོས། ཁྱེད་རྣམས་ལ་གོ་བ་ཕྲན་བུ་ཡོད་སྙམ་ཡང་
སྙིང་རྗེ་ཙམ་ལའང་གོ་བ་མ་ཆགས་པ་རེ་བླུན། ས་ལམ་མཐོན་པོའི་གོ་བ་དེ་
དཀའ་ཚོད་འདྲ་གསུངས། ཉིན་གཅིག་ཁྱོད་ནས་ལྟ་ཤེད་ཁུར་འདུག་ཀྱང་ད་
ཕྱིན་ཁྲོ་བོ་རེ་བསྙེན་དགོས། དགོས་དུས་ཁྱི་ཁར་ལག་ཆ་མེད་པ་དང་འདྲ་ལྟ་
ཤེད་ངས་ཀྱང་ཁུར་མྱོང་སྟེ་དེ་འདྲས་མི་ཕན་གསུངས། ཁྲོ་བོ་གང་འདྲ་ཞིག་
བསྙེན་ཞུས་པས། ལར་རྙིང་མའི་རིག་འཛིན་སྔ་མ་རྣམས་ཀྱི་ཐུགས་དམ་གྱི་
མཐིལ་བཀའ་མའི་ཡང་དག་འདི་ཡིན། གུ་རུ་རིན་པོ་ཆེས། ཡང་དག་ཚོང་པ་ལྟ་
བུ་ལ་ཕུར་པ་སྐྱེལ་མ་དང་འདྲ་བས་ཡང་ཕུར་བསྒྲགས་མའི་སྒོ་ནས་དངོས་གྲུབ་
བརྙེས་པས་ཐུག་དམ་གྱི་གཙོ་བོ་ཡིན། ཁྱད་པར་སྔ་འགྱུར་བའི་ནུས་མཐུའི་
མངོན་རྟགས་ཤིག་ངོམས་བསམ་ན་མ་གཤིན་ཕུར་གསུམ་ཞིག་བསྙེན་པ་གལ་ཆེ་
གསུངས། ཕུར་པ་གང་ཟབ་ཞུས་པས་སྤུ་གྲི་རྣམ་གསུམ་ཡིན་ཀྱང་ཅི་ཕན་འདི་
ཕྱོགས་ན་དབང་ལུང་ཕར་ཞོག་དཔེ་རྒྱུན་ཙམ་ཡང་འབྱོར་དཀའ། གཤིན་རྗེ་
གང་ཟབ་ཞུས་པས་ལྕགས་འདྲ་སྡིག་གཉིས་ཙམ་ལས་གོ་ཆོད་པའི་གཤིན་རྗེ་
མེད། བླ་མ་ཨ་སྟོབས་མདུན་མ་མོ་སྒང་ཤར་དང་འདི་གཉིས་དཔེ་བཞུགས་ཀྱང་
རེ་ཞིག་སྐྱུར། ཕྱིན་ཆད་དེ་རྣམས་ཐོབ་དགོས་པ་ཡིད་ལ་ཞོག་ད་རེས་བླ་མའི་
མན་ངག་ལ་ཞིབ་ཆ་གྱིས་རྗེས་ནས་སློབ་གཉེར་ཞིག་ལ་བསླབ་སྦྱང་གི་ཆེད་འགྲོ་
དགོས། དེ་ཡང་དགེ་ཕྱོགས་ཞིག་ལ་སོང་ན་མི་ཚེ་རྟོག་གེའི་རིག་པ་ལ་ཟད། ཀཿ
ཐོག་འདི་རང་རེའི་གྲྭ་བ་ཡིན་ཀྱང་ད་ཇི་མེད་རྫོགས་ཆེན་ཕྱོགས་ན་ཡང་བཤད་
པ་ཤི་རོ་ཞིག་ལས་སྔར་དུས་དགེ་མང་དང་ཨ་བུ་བཞུགས་དུས་འདྲ་བ་མེད་ཟེར་

གསུངས། ཡང་ཉིན་གཅིག་ད་ནི་རྫོགས་ཆེན་ལ་སློབ་གཉེར་ཕྱིར་འགྲོ་དགོས་
གསུངས།  ཿ བླ་མ་མི་ཕམ་རིན་པོ་ཆེ་ལོ་གསར་ཁར་རྫོགས་ཆེན་དུ་ཕེབས་ནས་
ཁོང་གི་གསུང་རྣམས་ཀྱིས་གཙོས་ལོ་ཤས་སུ་ཆོས་གསུང་རྒྱུ་ཡིན་ཚུལ་བླ་མའི་ཉེ་
གནས་འོད་གསལ་གྱིས་ཡི་གེ་འབྱོར་བྱུང་བས་འགྲོ་དགོས་གསུངས། ལགས་བླ་
མ་རིན་པོ་ཆེ་མི་ཕམ་གྱིས་ཆོས་འཁོར་བསྐོར་ནས་དེ་ཐོབ་པའང་ལེགས་ཏེ་ཏེ་
མཁས་པ་ཆེན་པོའི་གསུང་བཤད་ལ་ང་སློབ་གཉེར་གསར་བུ་ཞིག་གིས་གོ་རྒྱུ་ཅི་
ཡོད་མི་ཤེས། ཐོས་པ་ཞིག་ཤེས་ཀྱང་མི་ཚེ་རྣམ་གཡེངས་ལ་སྐྱེལ་བ་ལས་མི་འོང་
བས་ད་ནི་ཅིས་ཀྱང་བླ་མ་དགུངས་གྲངས་མཐོ་བས་ཞལ་བཞུགས་རིང་སྐུ་
བཅར་ཞུས། ད་དུང་ཉམས་ལེན་གྱི་གནད་འགགས་རེ་གསུང་ཐུབ་ན་བཀའ་
དྲིན་ཆེ་མིན་ཀྱང་སྔར་གསུངས་པ་རྣམས་ཀྱི་མ་ཚིམས་པ་མེད་པས་འདི་ག་རང་
ནས་ཉམས་ལེན་བྱེད་ཆོག་པ་དང་རྗེས་ནས་ངེས་མེད་ཀྱི་རྒྱལ་ཁམས་ཉུལ་ནས་
ཚེ་མཇུག་དབེན་པ་ལ་སྐྱེལ་བའི་འདུན་པ་འདི་གཉིས་ཐུགས་ལ་གང་འགབ་
ཞུས་པས་ཅི་ཟེར་རང་ཡུལ་གང་སྤང་ངོ་ཚ་མེད། བསྒོམ་པ་སུ་ཆེ་བསོགས་འཇོག་
མཁས། ཟེར་བ་དེ་ཡིན་ངེས་མེད་ཀྱི་རྒྱལ་ཁམས་ཉུལ་བས་ཉིན་གཅིག་བུད་མེད་
ཞིག་དང་འདབ་སྦྲེལ་རྒྱུ་འོང་། འདི་གར་བསྒོམ་ན་རང་དོན་ཙམ་ལ་དེས་མ་
ཆོག་པ་མེད་ཀྱང་། ད་ནི་སངས་རྒྱས་ཀྱི་བསྟན་པ་བཤད་སྒྲུབ་ཟུང་འབྲེལ་གྱི་ཉི་
མ་ཆུ་ལྷའི་ཕང་བར་མནལ་ལ་ཉེ་བས། གཞན་དོན་དུ་སློབ་གཉེར་ཞིག་མ་ཤེས་
པས་མི་འོང་། ཁྱོད་ལ་གཞན་དོན་ཞིག་ཨེ་འོང་གི་རེ་བ་ཆེ་བས་ང་ཤི་སྒུག་བྱེད་
རྒྱུ་མེད། སློབ་གཉེར་ཞིག་མ་ཤེས་པར་ང་ན་ཡང་མ་འོང་། ཤི་ཡང་མ་འོང་ངེས་
པར་འགྲོ་དགོས་ཞེས་བཀའ་ནན་ཏན་དུ་ཕེབས་བྱུང་བས་ཅི་ཡང་ཞུ་མ་སྤོབས།
སེམས་ལ་འདི་ལྟ་བུའི་དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་

མཇལ་བར་དཀའ། མཇལ་བའི་དུས་འདིར་ཇི་སྲིད་འཚོའི་བར་རམ་རེ་ཞིག་
སྡོད་རྒྱུ་བྱུང་ན་གཞན་དོན་མ་བྱུང་ཀྱང་འདྲ་སྙམ་མཆི་མ་ཤོར་བར་བླ་མའི་
གསུང་ལས་མཆི་མ་འབྱིན་དོན་མེད། དགེ་བའི་བཤེས་གཉེན་དམ་པ་མ་མཇལ་
ན་ངུ་དགོས། མཇལ་ཀྱང་གདམས་ངག་མ་ཐོབ་ན་ངུ་དགོས། ཐོབ་ཀྱང་སྒྲོ་
འདོགས་མ་ཆོད་ན་ངུ་དགོས་ཀྱང་ཁྱེད་བརྒྱུད་པ་ཁྱད་པར་ཅན་འོད་གསལ་
སྙིང་ཐིག་གི་བརྒྱུད་པ་འཛིན་པའི་བླ་མ་དང་འཕྲད་ཟབ་མོའི་གདམས་ངག་ག་
ཞལ་ནས་སྙན་དུ་བརྒྱུད་པའི་མན་ངག་བུམ་པ་གང་བྱོས་ཚུལ་གྱིས་ཐོབ་རང་
གིས་བསྒོམས་པའི་ཉམས་མྱོང་དང་འབྲེལ་བས་སྒྲོ་འདོགས་ལྷག་མེད་དུ་ཆོད།
ཉམས་ལེན་རང་རྐྱ་འཕེར་བའི་ཚད་ལ་ཕྱིན། ངས་སྙིང་ཐིག་གི་བསྟན་པ་ཁྱོད་
ལ་གཏད་གཞན་དོན་ནུས་པའི་མགོར་སླེབ་པ་ཡིན་པས་ངེས་པར་འགྲོ་དགོས་
གསུངས། བླ་མ་མི་ཕམ་མ་ཕེབས་ན་ཅི་བྱེད་ཞུས་པས་མ་ཕེབས་རུང་རྫོགས་ཆེན་
དགོན་ན་ཁྱོད་ལ་སློབ་གཉེར་ཞུ་ས་ཞིག་ཡོད་པའི་ཁག་ངས་ཐེག་འགྲོ་ཆས་
བསྒྲིགས་དགོས་གསུངས། དེ་ནས་གསུང་བཟློག་མ་སྤོབས་པར་འགྲོ་ཐག་བཅད།
ཁྱིམ་དུ་ཁྱུག་ཙམ་སོང་གོས་དང་ལྟོ་བཅས་ཀྱི་མཐུན་སྦྱོར་བསྒྲིགས་ནས་འགྲོ་
རན་པ་ན་སྐུ་མདུན་དུ་ཤོག་ཅེས་གསུངས་འཕྲིན་འབྱོར། མཇལ་དུ་ཕྱིན་པས་
ཉིན་གུང་ཙམ་ནས་སླེབས་ཀྱང་དགོང་མོ་ས་མ་རུབ་བར་མ་འོང་གསུངས། མུན་
རུབ་ནས་མཇལ་དུ་ཕྱིན་པས་བླ་མའི་ཞལ་འདོན་གྱི་ཚིག་མཚམས་རྟེན་འབྲེལ་
ལ་བརྟག་མཛད་སྲོལ་ཡོད་པས་ཕ་དམ་པའི་སྨོན་ལམ་སུམ་ཅུ་པ་གསུང་པའི་
མཇུག་སྤྲུལ་སྐུ་ཕྲིན་ལས་ཀྱིས་གཞན་དོན་མཐར་ཕྱིན་པར་གྱུར་ཅིག་ཅེས་པ་
དང་འཕྲད། དེ་ལན་ཆ་ཤས་སུ་བསྐྱར་བཟློས་གནང་ནས་སྤྲུལ་སྐུ་ཕྲིན་ལས་ཀྱི་
འགྲོ་དོན་མཐར་ཕྱིན་པ་སངས་རྒྱས་ཀྱི་ས་ཡིན་པས་ཁྱེད་དེ་ཙམ་ཅུང་མཐོ་སོང་

བ་མིན་ནམ་ཞེས་ལན་འགའ་གསུངས། སངས་རྒྱས་སོང་ན་དེ་མཐོ་སོང་ཡང་ཅི་
བྱེད་ཞུས་པས། དེ་སྟེ་རྩེད་མོ་ཡིན་ཚིག་མཚམས་ཀྱི་རྟེན་འབྲེལ་ལ་བརྟགས་ན་
ཁྱོད་ལ་ཚེ་འདིར་འགྲོ་དོན་དང་ཕྲིན་ལས་ལ་བར་ཆད་གང་ཡང་མེད། བྱང་
ཆུབ་སེམས་དཔའི་གནས་སྐབས་འགྲོ་དོན་མཐར་ཕྱིན་དགོས་པ་ཡིན་ཞེས་ལུང་
བསྟན་གནང་། · ད་ང་ན་སོ་རྒས་ན་རྒྱུ་མང་འདུག་པས་ཕྱིན་ཆད་ཕྲད་པ་ཨེ་འོང་
མི་ཤེས། ང་ལ་ཨ་བུས་ལོ་ལྔ་ཅུ་མ་ལོན་བར་དུ་རྫོགས་པ་ཆེན་པོ་བཤད་མི་
དགོས་གསུངས་ཀྱང་ཁྱོད་ནས་ད་ཕྱིན་ཆད་སྔོན་འགྲོ་དངོས་གཞི་གང་ཞུ་བ་
བྱུང་ཡང་གདུལ་བྱའི་རྒྱུད་ཚོད་དང་བསྟུན་པར་རྒྱས་བསྡུས་གང་འཚམས་རེ་
ཤོད། རྫོགས་ཆེན་དུ་སོང་ན་སློབ་གཉེར་རེ་ཤེས་འོང་། དེ་ནས་མ་འདུག་ཀཿ
ཐོག་འདི་རྙིང་མའི་བསྟན་པའི་ཆུ་འགོ་ཡིན་རྒྱལ་སྲས་གཞན་ཕན་མཐའ་ཡས་
ཕེབས་རྩིས་གནང་ཡང་དགོངས་པ་རྫོགས་ཤོར་སོང༌། དེའི་འཕྲོ་རང་ལ་ཨ་བུ་
རིན་པོ་ཆེ་ཕེབས་ཀྱང་སི་ཏུ་གོང་མ་ཙམ་ལས་ཕན་ཐོགས་ཆེར་མ་བྱུང་། ཨ་བུས་
ང་ལ་སོང་གསུངས་ཀྱང་བྱང་སེམས་རི་ཁྲོད་དུ་ལོ་ཤས་མཚམས་ཞིག་འདུག་རྒྱུ་
ཙམ་མ་གཏོགས་སུས་བླ་མ་ཡིན་པར་ཡང་མི་ཤེས་ད་ཕྱིན་ཁྱོད་འབོད་མི་འདྲ་
ཡོད་ན་དེར་སོང་ན་ཕན་ཐོགས་རེ་འོང་གོང་མ་རྣམས་ཀྱི་ཐུགས་བསྐྱེད་ཀྱི་
བདེན་མཐུ་བསླུ་བ་མེད། སྨིན་གླིང་དང་རྫོགས་ཆེན་ཁོང་གཉིས་བཟང་པོ་རེ་
ཡིན་སྙམ་ནས་ཧ་ལས་མདོག་བྱེད་ཀྱང་ཅང་མིན་བླ་རབས་ཆ་ཤས་ཞིག་གི་ཚེ་
ཙམ་མ་གཏོགས་གསར་ཆགས་རེད། ཀཿཐོག་འདི་དེ་དང་གཏན་མི་འདྲ། ཆོས་
རྗེ་དམ་པ་ཡབ་སྲས་བྱོན་ནས་སྔ་འགྱུར་བའི་མདོ་སྒྱུ་སེམས་གསུམ་གྱི་བསྟན་
པའི་དབུ་ཚུགས་ནས་ཁྱུང་པོ་དཀར་རུ་ནག་རུ་མན་ཆད་ནས་རྒྱ་ནག་པོའི་
མཚམས་ཡན་ཆད་ཁོང་གི་སློབ་བརྒྱུད་མཁས་པ་དང་གྲུབ་པའི་སྐྱེས་བུ་འཇའ་

ལུས་བརྙེས་པ་བརྒྱ་ཕྲག་དང་སྟོང་ཕྲག་མང་པོ་བྱོན། དགེ་འདུན་གྱི་འདུས་པ་
འབུམ་ཚོ་བཅོ་བརྒྱད་འདུས། གསོ་སྦྱོང་གི་དུས་ཆོས་གོས་འོད་ཀྱིས་ནམ་མཁའི་
མདོག་བསྒྱུར་ཐུབ་པ་ཙམ་བྱུང་ཟེར་བའི་གཏམ་དེ་ཁུངས་མ་ཡིན། དེ་དུས་ཁྱུང་
པོ་མན་ཆད་ན་དམ་པ་རིན་པོ་ཆེའི་སློབ་བརྒྱུད་ལས་ས་དགེ་བཀའ་བརྒྱུད་
སོགས་ཀྱི་བསྟན་པ་དབུས་གཙང་ན་ས་བོན་ཙམ་རེ་མ་གཏོགས་མེད། \ མདོ་
ཁམས་ཕྱོགས་འདིར་ཀཿཐོག་པའི་བསྟན་པ་འཕེལ་རྒྱས་ཀྱི་སྐབས་ཡིན། དེའི་
ཚད་ལ་དཔག་ན་དེང་སང་བླ་མ་རེའི་ཁོ་འགྲོ་དོན་རྒྱ་ཆེ་ཟེར་བ་འདི་ཨའུ་ཙི་
ཙམ་ཡིན། རྒྱལ་སྲས་གཞན་ཕན་མཐའ་ཡས་དང་འཇམ་དབྱངས་མཁྱེན་བརྩེ་
གཉིས་ཀྱི་གདན་སའི་རྟེན་འབྲེལ་འབྲིང་ཤོས་དེ་ཀཿཐོག་ཡིན་ཀྱང་རྟེན་འབྲེལ་
འགྲིགས་མ་སོང་བ་བསྟན་པའི་ཆག་སྒོ་རེ་ཡིན་མཆི། རྫོགས་ཆེན་ནས་བླ་མ་
རྣམས་མཇལ་དུས་ལག་སྟོང་པར་མ་འགྲོ་ཆེ་ཆུང་ལ་མ་ལྟོས་པའི་མཎྜལ་རེ་
འབུལ་དགོས། སློབ་གཉེར་སྦྱང་བ་ན་གཞུང་གཅིག་ལ་ཨུ་ཚུགས་མ་བྱེད་པར་ཅི་
ཐོབ་གང་ཐོབ་ཞུས། བཤད་རྒྱུན་དང་འགྲེལ་བ་ལོན་ན་ཚིག་འགྲེལ་ཙམ་སླ་མོ་
ཡིན། དོན་གྱི་གནས་རྣམས་ལ་བསམ་བྱུང་ཤེས་རབ་ཀྱིས་བརྟགས་ནས་མདོ་
སྔགས་ཀྱི་ཐེག་པའི་གནད་རྣམས་བསྡུ་ཤེས་དགོས། རང་གིས་ཉམས་སུ་བླངས་
ན་འདིས་ཆོག་གཞན་ལ་བསྟན་ན་འདི་ཙམ་ལ་གནད་འདུས་སྙམ་པའི་ངེས་པ་
རྙེད་དགོས། ཨ་བུས་གྲུབ་མཐའ་རིས་མེད་ལ་སྦྱངས་དགོས་ཕྱོགས་རེ་རེར་སྦྱང་
བ་འདི་ཤེས་རབ་འཆལ་བའི་རྒྱུ་ཡིན། བསྟན་པ་ཕྱོགས་མེད་ལ་སྦྱངས་ན་ཡིན་
མིན་ཟབ་མི་ཟབ་རྒྱལ་བའི་དགོངས་པ་དང་གང་འབྱོར་སོགས་གཟོད་རང་གི་
ཤེས་རབ་ཀྱིས་རྟོགས་འོང་བ་ཡིན་གསུངས་པ་འདི་འདྲ་ཞིག་དགོས། སྙིང་ཐིག་
གི་བླ་མ་གོང་མ་རྣམས་ཀྱིས་གྲུབ་མཐའ་རིས་མེད་ཀྱི་གཞུང་བཤད་གདམས་

ངག་དང་བཅས་པ་མ་གསན་པ་མེད་པ་ལྟ་བུ་རང་རང་གི་རྣམ་ཐར་ན་གསལ།
ཀུན་མཁྱེན་ཆེན་པོས་ཀྱང་བོད་འདིར་བཞུགས་པའི་ཁྲིད་ཕལ་མོ་ཆེ་ལ་ཡིག་ཆ་
རེ་མ་བཞག་པ་མེད་པ་ལྟ་བུ་ཡིན། དེ་སེམས་བསྐྱེད་པའི་སློབ་དཔོན་དང་ལུས་
བསྐྱེད་པའི་ཕ་མ་གཉིས་དྲིན་ཆེ་བས་རྒྱུན་པར་བླ་མ་མ་བརྗེད་པར་མོས་གུས་
ཀྱིས་གསོལ་བ་ཐོབ་དང་ང་དང་འབྲལ་བ་མེད་གང་གིས་ན་བླ་མས་བརྩེ་བས་
བསྐྱང་བ་དང༌། སློབ་མའི་མོས་གུས་ཀྱི་འབྲེལ་བ་འདི་གཉིས་ཁག་ཆེ་བས་རང་
རེ་དཔོན་སློབ་གཞན་དང་མི་འདྲ་ཙམ་ཡོད་པ་འདི་ཡིན། ཕྱིན་ཆད་ཕ་མ་
གཉིས་མ་ཤི་བར་རང་ཡུལ་གྱི་དབེན་ཁྲོད་ཡིད་འཐད་རེར་སྡོད། དེ་ནས་ཅི་
བྱེད་ཁྱེད་རང་གིས་ཤེས་ད་ནི་སྣ་ཐག་ཁྱོད་རང་མགོར་དཀྲིས་པ་ཡིན། ད་སོང་
གསུངས་ནས་ངེད་ཀྱིས་ཡར་ལ་ཕུལ་བའི་དངུལ་དེ་ཕྱིར་གནང་སྟེང་ཊཾ་ཉི་ཤུ་
སྐོར་དང་དར་བསོད་བཏགས་ལྔ་བཅུ་ཙམ་གནང༌། ཕྱིར་དོན་ནས་ཕྱག་ཕུལ་
བས་ད་དུང་ཡར་ཤོག་གསུངས། མདུན་དུ་ཕྱིན་པས་ཁྱོད་རང་གི་ལག་པ་འདིར་
ཐོང་དང་སྨོན་ལམ་གཅིག་བྱ་ཡི་གསུངས་ཏེ་བླ་མ་ཡང་ཏིག་གི་གསོལ་འདེབས་
སྨོན་ལམ་དང་བཅས་གནང་ནས་ད་སོང་གསུངས། དེ་བཞིན་ཕྱིར་དོན་ཕྱག་
འཚལ་བས་ཡང་ཡར་ཤོག་གསུངས་མདུན་དུ་ཕྱིན་པས་ད་ཕྱིན་ཆད་རང་ཅག་
ཕ་བུ་མི་འཕྲད་ངའི་སྙན་བརྒྱུད་ཀྱི་གདམས་པ་རྣམས་ཉམས་སུ་མ་འཇུག་པར་
ཅི་འཕེལ་གྱིས་ཨང་། སྣོད་དང་ལྡན་པ་རང་དཀའ་ཡང་དེང་སང་རྫོགས་པ་
ཆེན་པོའི་དབང་ཁྲིད་ཐོབ་པ་ལྟ་ཅི་མཚན་ཐོས་པའང་ཚེ་ལོ་བཅུ་པའི་དུས་ན་
མཁའ་འགྲོ་མ་དཔལ་གྱི་བློ་གྲོས་ཀྱི་གདུལ་བྱར་གྱུར་ནས་སྐྱེ་འཆི་བར་དོ་གསུམ་
གང་རུང་གི་གྲོལ་ཚད་ཞིག་ལ་གྲོལ་ངེས་པ་ཨ་ཏི་བཀོད་པ་ཆེན་པོའི་ལུང་ལས་
གསལ་བས་བསླུ་བ་མེད། ཁྲིད་འཆད་པ་ན་རབ་སྙིང་ཐིག་མ་བུའི་དབང་དེ་མ་

བྱུང་ཀྱང་ཐིག་ལེའི་རྒྱ་ཅན་དབང་ཞིག་མ་ཐོབ་ན་བཤད་མི་རུང་། དེ་རང་གིས་
བསྐུར་ཐུབ་ན་དང་། མིན་ཚེ་བླ་མ་གཞན་རེ་ལ་བསྐུར་ཆུག་གསུངས། བུར་གོར་
བཅུ་གསུམ་དང་ནང་མཛོད་ཉིན་མོ་བདེ་ལེགས་ཞིག་གནང་ནས་ཁྱོད་ངས་བཅུ་
གསུམ་རྡོ་རྗེ་འཛིན་པའི་སར་མངའ་གསོལ་དབུགས་དབྱུང་གཟེངས་བསྟོད་པ་
ཡིན་གསུངས་ནས་ཕུན་སུམ་ཚོགས་པའི་བཀྲ་ཤིས་རྒྱས་པ་ཞིག་གནང་། བདག་
གིས་ཀྱང་གང་དུ་སྐྱེ་བ་མའི་སྨོན་ལམ་བཏབ་ནས་ཕྱིར་འོང་པ་ན་སྐྱོ་དྲག་ནས་
རེ་ཞིག་དྲན་མེད་དུ་བརྒྱལ་སོང༌། དེ་སངས་པ་ན་མཆི་མ་འབྱིན་བཞིན་དེ་ནུབ་
མཆེད་གྲོགས་གཅིག་སར་ཞག་ས་བགྱིས་མཚན་ཐོག་ཐག་ཏུ་ངུས། ཕྱིར་ཉིན་མི་
འགྲོ་ན་སྙམ་པ་མང་དུ་ཤར་ཡང་བླ་མའི་བཀའ་བཅགས་ན་དེ་ལས་འགལ་ཚབ་
ཆེ་བ་མེད་སྙམ་ནས་ཕྱིན། བྱི་བའི་ལོ་ཟླ་བ་དགུ་པའི་ཉེར་དགུ་ལ་རྫོགས་ཆེན་དུ་
ཐེགས་ནས་ཤྲཱི་སེང་ཧར་རྟོགས་ལྡན་ཚང་ཁང་པར་གཞིས་བཅགས་དེ་ནུབ་
གནོད་སྦྱིན་ཆེན་པོ་ཟ་འོག་གི་ཞྭ་གོས་ལྷམ་ཅན་ཞིག་གིས་ཕྱག་དང་ཞེ་ས་ཕུལ་
དར་བཏང་། བདག་གིས་ཁྱོད་ཀྱིས་དེ་ལྟར་གནང་བ་ཅི་ལགས་ཞུས་པས་སྔོན་
གྱི་དམ་ཚིག་ཡིན་མོད་ངས་སྔར་ཁྱོད་མངའ་རིས་པཎ་ཆེན་དུས་བདག་ཆེན་ས་
སྐྱའི་དབུ་བླར་མངའ་གསོལ། བློ་བཟང་རྒྱ་མཚོའི་དུས་སོག་པོའི་རྒྱལ་པོའི་བླ་ཡི་
མཆོད་གནས་སུ་མངའ་གསོལ་བ་ཨེ་དྲན་གསུངས། མི་དྲན་ཞུས་པས་ཧེ་ཧེ་
མངལ་གྱི་དྲི་མས་བསྒྲིབས་པ་ཡིན་ད་ཕྱིན་ཀྱང་ངས་གྲོགས་དན་བྱ་ཡི་གསུངས་
པ་ཆོས་འཁོར་དེའི་བདག་པོ་དགྱེས་པའི་མཚན་མར་མཐོང་། བླ་མ་མི་ཕམ་
བྱོན་མི་འདུག་སང་ཕོད་ཙམ་ལ་ཕེབས་སྐད་ཐོས། ཞག་ཤས་ནས་བླ་མ་ངག་
དབང་བསྟན་འཛིན་ཞུ་བའི་མདུན་དབུ་མ་རྒྱན་ས་བཅད་དང་། ཚིག་འགྲེལ་
ཙམ་ཁོང་གིས་འགྲེལ་ཆེན་སྟེང་ནས་བསྡུས་པ་ཞིག་ཡོད་པ་དེ་ཞུས། ཉིན་རེ་

བཞིན་དབུ་མ་རྒྱན་འདི་དབུ་ཚད་སེང་གེ་མཇིང་བསྣོལ་བྱ་བ་ཡིན་ཞེས་
བསྔགས་བརྗོད་གནང་འདུག བཤད་པའི་མཇུག་རྫོགས་ལ་ཁད་ཞིག་ཏུ་སེང་གེ་
མཇིང་བསྣོལ་དེ་ཅི་འདྲ་ཞིག་ལ་ངོས་འཛིན་གནང་ཞུས་པས། ཐ་སྙད་ཚད་མས་
གང་བཞག་དོན་དམ་དཔྱོད་པའི་རིགས་པས་འགོགས། དོན་དམ་དཔྱོད་པས་
ཁས་གང་བླངས་ཐ་སྙད་ཚད་མས་འགོགས་པ་ཡིན་གསུངས། དེ་ཡིད་ལ་བདེ་མོ་
ཞིག་མ་བྱུང་བས། ཚུལ་གཉིས་ཤིང་རྟ་ཞོན་ནས་སུ། །རིགས་པའི་སྲབ་སྐྱོགས་
འཇུ་བྱེད་པ། །ཞེས་པ་དང་མི་འགྲིགས་པས་དེ་ལྟར་ན་བདེན་བ་གཉིས་ཀྱི་རྣམ་
བཞག་བྱ་ས་མེད་པ་ཞིག་ཏུ་མི་འགྱུར་རམ་ཞུས་པར། ཁོང་ཐུགས་ཁོག་ཤིན་ཏུ་
དུལ་བ་ཞིག་བཞུགས་གཤིས་དགོངས་འཚོམས་སོགས་མི་གནང་བར་འོ་ན་ཁྱོད་
ཀྱིས་གོ་ལུགས་ཤིག་ཞོག་དང་གསུངས། བདག་གིས་བསམ་ན་སེམས་ཅན་གྱི་
ལྷན་སྐྱེས་ཀྱི་བདེན་འཛིན་དེ་དོན་དམ་དཔྱོད་པའི་རིགས་པས་འགོགས། གྲུབ་
མཐའ་ཀུན་བཏགས་པའི་གཙོ་བོ་དང་དབང་ཕྱུག་སོགས་ཐ་སྙད་ཡང་དག་གི་
ཚད་མས་འགོགས། དེའི་ཤུགས་ཀྱིས་དབུ་མ་རང་གི་ཐ་སྙད་ཀྱི་རྣམ་བཞག་
ཐམས་ཅད་བློ་མ་འཁྲུལ་བའི་ཚད་མ་ཡང་དག་གིས་འཇོག་པ་ལགས་སྙམ་ཞུས་
པས་ཅུང་ཞིག་ཐུགས་བསམ་བཏང་ནས་དེ་རེད་དེ་རེད་གསུངས། རྗེས་སུ་
དཀའ་བའི་གནས་རྣམས་བདག་ལ་དྲི་བ་གནང་། ཁོང་གིས་མཆེད་གྲོགས་
རྣམས་ལ་ད་རེས་ཀྱི་སློབ་གཉེར་གསར་བུ་བ་འདི་བློ་གྲོས་ཤིན་ཏུ་ཆེ་བ་ཞིག་
འདུག་པས་གཟབ་ནས་བཤད་ན་མ་གཏོགས་ཁ་ནས་ཚིག་འགྲེལ་ཅི་ཐོན་ཐོན་
ཞིག་གིས་ཚིམ་པར་མི་འདུག་ཅེས་སྦྲན་པར་ཐོས། དེ་འཕྲལ་མེ་ཉག་བླ་མ་རིག་
འཛིན་རྡོ་རྗེ་ཞེས་བླ་མ་མི་ཕམ་མདུན་ལོ་བཅུ་གསུམ་བཞུགས་ནས་མཁས་པའི་
གྲགས་པ་ཁྱད་དུ་ཐོན་པ་ཞིག་ཕེབས་བྱུང༌། དེའི་མདུན་དབུ་མ་རྒྱན་རྩ་འགྲེལ་

ཚད་མ་རིགས་གཏེར་མི་ཕམ་མཆན་འགྲེལ། དོན་རྣམ་ངེས་རྟོགས་ལྡན་ལྷག་
བསམ་འགྲེལ་བཅས་ཞུས་པས་གོ་བ་ལམ་ཙམ་ཆགས་བརྡ་ཤན་འབྱེད་ཁོང་གིས་
ཟིན་བྲིས་དང་བཅས་ཞུས་ཀྱང་དེ་དུས་རྣམ་འགྲེལ་མ་ཐོབ་པས་གོ་བ་དཔྱིས་
ཕྱིན་པ་ནི་མ་ཆགས།ཀུ་སེ་བླ་མ་པདྨ་དབང་ཆེན་མདུན་བཀའ་བརྒྱད་རྣམ་
བཤད། གསང་སྙིང་སྤྱི་དོན་འོད་གསལ་སྙིང་པོ། ཡང་དག་སྒྲུབ་པའི་གསང་
འགྲེལ་དོན་བསྡུས་བཅས་ཐོབ། དེ་ནས་མཁན་པོ་བློ་གསལ་མདུན་སྡོམ་གསུམ་
རྣམ་ངེས་འགྲེལ་ཆེན་དཔག་བསམ་སྙེ་མ། ངེས་ལེགས་འགྲེལ་ཆུང་བཅས་ཞུས།
དེ་རྗེས་ཤྲཱི་སེང་ཧའི་འདུ་ཁང་སྟེང་གསང་སྙིང་ཁང་དུ་ཕེབས། སྒྱུ་འཕྲུལ་ཞི་
ཁྲོའི་དབང་ཡིད་ཚིམ་པ་ཞིག་དང་། མདོ་སྡེ་རྒྱན། འབྱེད་རྣམ་གཉིས། རོང་སྟོན་
ཊཱིཀ རྒྱུད་བླ་དོལ་ཊཱིཀ གསང་འགྲེལ་ཕྱོགས་བཅུའི་མུན་སེལ། དཀོན་མཆོག་
འགྲེལ། གཡུང་ཊཱིཀ་རྒྱན་གྱི་མེ་ཏོག རོང་ཟོམ་ཐེག་ཆེན་ཚུལ་འཇུག སྣང་བ་ལྷ་
སྒྲུབ། ཡོན་ཏན་མཛོད་རྩ་བ་དང་འགྲེལ་པ་ཨ་ལག་བསྟན་དར་གསུང་འདི་ལ་
ཁྲིད་རྒྱུན་མི་བཞུགས་ཀྱང་གོ་བ་འགང་ཆེ་གསུང་ནས་དེ་དང་རྡོ་གྲུབ་གསུང་རྒྱ་
མཚོའི་ཆུ་ཐིགས། ཨ་བུའི་དཀའ་འགྲེལ་བཅས། རྫོགས་པ་ཆེན་པོ་སེམས་ཉིད་
ངལ་གསོའི་རྩ་འགྲེལ་དོན་ཁྲིད་བཅས་སྒྱུ་མ་ངལ་གསོ་རྩ་འགྲེལ་དོན་ཁྲིད་དང་
བཅས་པ་ཐུགས་བརྩེ་བས་གནང་བས་ཁོང་བཀའ་དྲིན་ཆེ་བའི་བླ་མ་གཅིག་
ཡིན། ལས་ཐོག་མཁན་པོ་བསོད་ནམས་ཆོས་འཕེལ་ལམ་བཤད་སྒྲུབ་ཆོས་ཀྱི་
སྣང་བའི་མདུན་ཤེར་ཕྱིན་མངོན་རྟོགས་རྒྱན་ཨ་བུའི་ཚིག་འགྲེལ་དང་། སྤྱི་དོན།
རྗེ་རིན་པོ་ཆེའི་ལེགས་བཤད་གསེར་ཕྲེང་། ཤེར་ཕྱིན་སྒོམ་རིམ་བཅས། སྤྱོད་
འཇུག་ཐོགས་འགྲེལ། སྒོམ་རིམ། བླ་མ་མི་ཕམ་ཤེར་ལེ། ཀུན་བསོད་ཤེར་ལེའི་
སྤྱི་དོན་བཅས་ཐོབ། འདི་དུས་ཐལ་འགྱུར་བའི་ལྟ་བ་ལ་ཤིན་ཏུ་དད་པར་བྱུང་

ཡང་གོ་བ་གཏིང་ཟབ་པ་ཞིག་མ་སྐྱེས་པས་བླ་མ་དང་ལྷག་པའི་ལྷ་ལ་གསོལ་བ་
བཏབ་པས་ཉིན་གཅིག་ཆོས་མཚམས་ཤིག་ཏུ་སྐྱོ་བསང་ལ་ཕྱིན་པས་ཡ་གི་རི་
ངོགས་ཤིག་ན་ཤེར་ལེ་སྤར་མ་གོས་ཡ་ཤི་ནག་པོའི་དཔེ་རས་ཅན་ཞིག་རྙེད། དེ་
ནས་བཟུང་སྔར་དང་མི་འདྲ་ཙམ་གྱི་གོ་བ་སྐྱེས། དེ་ནས་རྩ་རྒྱུད་གསང་བ་སྙིང་
པོ་ཚོགས་བཤད་ཀྱི་ལུགས་ཡིན་གསུང་ནས༞། ཤྲཱི་སེང་ཧའི་ལྷ་ཁང་དུ་
གསང་བདག་དགོངས་རྒྱན་སློབ་བཤད་ཀྱི་ལུགས་འདི་དབོན་རིན་པོ་ཆེ་བསྟན་
འཛིན་ནོར་བུའི་ལུགས་ཡིན་གསུངས་ནས་ཉུང་ཤས་ལ་གནང་བ་རྣམས་ཐོབ།
དེ་རྗེས་བཀའ་བརྒྱད་ཀྱི་སྐུ་མཚམས་ཟླ་བ་དྲུག་བཞུགས་པའི་མཚམས་གཡོག་
བདག་གིས་ཞུས་ནས་ཐུན་མཚམས་སུ་དབུ་མ་རྩ་བ་ཤེས་རབ། འགྲེལ་པ་ག་
ལས་འཇིགས་མེད། ཟླ་བའི་ཚིག་གསལ། རྨ་བྱའི་འགྲེལ་བཅས་གནང་། ཆོས་
ཐུན་དབུ་འཛུགས་ནུབ་ཐོ་རངས་ཁར་གསལ་སྣང་ཞིག་ལ་འཕགས་པ་ཀླུ་སྒྲུབ་
དགེ་སློང་གི་ཆས་ཅན་མཐོང་ན་མི་མཐུན་པ་མེད་པ་དེ་བཞིན་གཤེགས་པ་ལྟ་བུ་
ཞིག་གི་ཕྱག་ན་དབུ་མ་རྩ་བའི་པོ་ཏི་བསྣམས་པ་བདག་གི་སྤྱི་བོར་བཞག་སྟེ།
གང་གི་རྟེན་ཅིང་འབྲེལ་བར་འབྱུང༌། །ཞེས་སོགས་མཆོད་བརྗོད་དེ་གསུངས་
ནས་འཕྲོས་སུ་རྟེན་ཅིང་འབྲེལ་འབྱུང་དོན་འདི་རྟོགས་པར་གྱིས་ཤིག ། ལན་
གསུམ་གསུངས་དེའི་རྐྱེན་གྱིས་རྟེན་འབྲེལ་རང་བཞིན་མེད་པ་བདེན་པ་གཉིས་
ཀྱི་རྣམ་བཞག་ཇི་ལྟར་བྱས་ཀྱང་བདེ་བ་ཞིག་བྱུང༌། དེ་ནས་རིགས་ཚོགས་ལྔ་པོ་
མཐར་ཆགས་སུ་ཞུས་དབུ་མ་འཇུག་པ་རང་འགྲེལ། ཨོ་རྒྱན་བསྟན་འཛིན་ནོར་
བུའི་མཆན་འགྲེལ་ཤེས་རབ་སྒྲོན་མའི་འགྲེལ་པ། སྤྱན་རས་གཟིགས་ཀྱི་བརྟུལ་
ཞུགས་ཀྱིས་མཛད་པ་དབུ་མ་བཞི་བརྒྱ་པའི་འགྲེལ་པ་སེམས་ཙམ་ལུགས་གཙོ་
བོར་སྟོན་པ་སློབ་དཔོན་ཆོས་སྐྱོང་གི་འགྲེལ་དང་ཟླ་བའི་འགྲེལ་པ་བཅས་ལ་

བཤད་རྒྱུན་མི་བཞུགས་ཀྱང་བསྟན་འགྱུར་ཁྲོད་ན་ལུང་རྒྱུན་བཞུགས་པ་ཡིན་
གསུངས་ནས་གནང་། དེ་ནས་ཡིད་བཞིན་མཛོད་རྩ་འགྲེལ་དོན་ཁྲིད། བླ་མ་མི་
ཕམ་གསུང་གྲུབ་མཐའ་བསྡུས་པ་དང་ལེའུ་བཅོ་བརྒྱད་པའི་བཀའ་འགྲེལ། ཨ་
བུའི་གསུང་ཐོག་མཐའ་བར་དགེའི་གཏམ། ཐེག་ཆེན་མདོ་མཐོང་ཕན་ཡོན།
དབེན་གཏམ་ལྷ་ཡི་རྔ་སྒྲ། གཞི་བཅུ་བདུན་ཟིན་བྲིས། ཐེག་ཆེན་དབུ་མའི་ལྟ་
ཁྲིད། བཀའ་གདམས་གསུང་གི་གཅེས་བཏུས་རྣམས་ཁྲིད་དང་འཐོར་བུ་ཕལ་
ཆེར་ལུང་། སྙིང་ཐིག་རྩ་རླུང་མཛུབ་ཁྲིད་རྣམས་ཐོབ་པས་ཁོང་བཀའ་དྲིན་ཤིན་
ཏུ་ཆེ་བའི་བླ་མ་གཉིས་པ་ཡིན། དེ་ནས་ཨ་ལགས་སྐལ་ལྡན་རྒྱ་མཚོའི་ཡང་སྤྲུལ་
མདུན་སྙན་ངག་ལེའུ་བར་མའི་རྒྱན་དང༌། བོད་མཁས་དང་ཁམས་པའི་འགྲེལ་
གཉིས། བླ་མ་སྨན་ལྷའི་མདུན་རྩིས་སྐོར་གཟའ་ལྔ་ལྔ་བསྡུས། དབྱངས་ཅན་སྒྲ་
མདོ། སྡེབ་སྦྱོར་ཨ་བུའི་གསུང༌། ཞེ་དྲུང་མངོན་བརྗོད་བཅས་དང་། སྟོང་ཟ་
བག་ཝ་བླ་མ་མདོ་སྔགས་མདུན་མི་ཕམ་སྡུད་འགྲེལ་མདོ་སྦྱར་བཅས། འབྱེད་
རྣམ་གཉིས་འགྲེལ། འཇམ་དཔལ་མཆོད་ཆོག་བསྟོད་སྒྲུབ། དག་ཡིག་སུམ་
རྟགས་འགྲེལ་སི་ཏུ་ཆོས་འབྱུང་གསུང་བཅས་ནོད། དེ་ནས་མུ་ར་སྤྲུལ་བའི་སྐུ་
པདྨ་བདེ་ཆེན་བཟང་པོ་དེར་ཕེབས། རྫོགས་ཆེན་རང་ལུགས་ཀྱི་རྩ་བའི་བརྒྱུད་
པ་ཞི་ཁྲོ་དགོངས་པ་རང་གྲོལ་གྱི་དབང་རྒྱས་པ་འཕྲད་ཚད་རང་གྲོལ། འབྲིང་པོ་
འགྲོ་དྲུག་རང་གྲོལ། བསྡུས་པ་གཏོར་དབང་རེག་པ་དོན་ལྡན། བར་དོ་དྲུག་གི་
ཁྲིད་ཡིག་བཅས། གནས་ལུགས་ཅེར་མཐོང་། གཞུང་པོད་གཉིས་ཀྱི་བཀླག་ལུང་
། ཡེ་ཤེས་བླ་མའི་ཁྲིད། ངེས་དོན་བསྟན་འཛིན་བཟང་པོའི་གསུང་མཁའ་འགྲོ་
ཡང་ཏིག་གི་ཁྲིད་ཐར་ལམ་དཀར་པོ། ཤྲཱི་སེང་ཧའི་ལྷ་ཁང་ནས་ཨ་བུའི་ཕྱག་
བཞེས་སྤྱོད་འཇུག་ལེ་བཞིའི་གསུང་བཤད་དང་འབྲེལ་ཟབ་མོ་ལྟ་སྲོལ་གྱི་བྱང་

ཆུབ་སེམས་སྡོམ་དང་། མཁན་བསོད་ཆོས་གཟིམ་ཤག་ཏུ་རྒྱ་ཆེན་སྤྱོད་སྲོལ་
བཅས་ཐོབ། སྒྲུབ་གྲྭ་པ་རྣམས་ལ་བླ་མ་དགོངས་འདུས་ཀྱི་སྒྲུབ་དབང་རྒྱས་པ་
གནང་བས་ཞག་དུ་མ་འགོར།  ོམཁན་བསོད་ཆོས་ལས་ཐོག་མཁན་པོ་ཡིན་
གཤིས་དགེ་ཚུལ་སློང་མང་པོ་གནང་དགོས་པས་ནམ་གནང་ཚེ་བདག་ལས་གྲལ་
འགྲོ་དགོས་བྱུང་བས་སྐུ་མདུན་དུ་བདག་གི་སྐྱོར་སྦྱངས་གལ་ཆེ་བས་ལས་གྲྭ་
གཞན་ནས་འཚོལ་བར་ཞུས་ཀྱང་། དེས་མི་ཕན་འདིའང་མཐོང་བ་བརྒྱུད་པའི་
ཕྱག་བཞེས་ལ་ལྟོས་པ་གལ་ཆེ་བས་ལག་ལེན་ལ་བྱང་བར་དགོས། ཁྱོད་ལའང་
རྗེས་ནས་མཁོ་བའི་དུས་འོང་། དེ་དུས་གཟོད་ཕྱག་ལེན་སྦྱང་དགོས་བྱུང་ན་
དཀའ་ལས་འོང་གསུང་། མཚམས་ཞིག་ནས་རྫོགས་ཆེན་བསླབ་གྲྭའི་སྐྱོར་
དཔོན་བྱས་ཐམས་ཅད་ཀྱི་དོགས་གཅོད་དང་བསླབ་གྲོགས་བགྱིད་དགོས་པས
སུན་པོ་བྱུང་། མཁན་པོ་ཡེ་ཤེས་རྒྱལ་མཚན་མདུན་གསང་སྤྱི་ལེགས་བཤད་རོལ་
མཚོ་དང༌། ཆོས་གྲགས་ཟིན་བྲིས་གཉིས་ཞུས། ཨ་བུའི་མདུན་ནས་སྤྱོད་འཇུག་
ལན་བཅུ་གསུམ་གསན་ནས་སྐུ་ཚེ་གཅིག་གི་ཉམས་བཞེས་བྱང་ཆུབ་ཀྱི་སེམས་
ཁོ་ན་ལ་རྩལ་འདོན་མཛད་པ་མཁན་དཀོན་མཆོག་ནོར་བུའི་མདུན་ཨ་བུའི་
གསུང་རྒྱུན་གྱིས་བརྒྱན་པའི་སྤྱོད་འཇུག་གི་བཤད་པ་གནང་བར་གསོལ་བ་
བཏབ་པས་ངས་ཆོས་ཆེན་པོ་རང་བཤད་མི་ཤེས་དེང་སང་སློབ་གཉེར་བ་འདི་
ཚོས་ཅི་ཟེར་གྱི་ཁ་ཉམས་ཉུལ་བ་ལས་མེད་པས་བཤད་པ་ལ་དོན་ཆེར་མེད།
འོན་ཀྱང་ཁྱོད་དེ་དང་ཅུང་མི་འདྲ་བས་སུ་ལ་གོ་མ་འཇུག་དང་སང་ཉིན་བཤད་
གསུངས། སྤྱོད་འཇུག་རྩ་བ་དང་ས་བཅད་གཉིས་པོ་ཐུགས་ཐོག་ནས་ཤར་གྱིས་
གསུངས་ཏེ་མཚམས་འདི་ན་ཨ་བུའི་གསུང་རྒྱུན་ྋྋ ་དང་འདི་བཞུགས་དཔྱད་
ཚུལ་དང་བསམ་ཚུལ་འདི་འདྲ་དགོས་ཞེས་ཞི་ལྷག ་ཉིས་ཀྱི་ལམ་གྱི་འགྲོ་ཚུལ་

མན་ངག་དང་སྦྱར་བ་ཡིད་འཕྲོག་པའི་བཤད་པ་ཟླ་བ་གཅིག་གི་བར་གསུངས།
ཕྲན་ལ་ཞལ་ཀྱལ་ཚུལ་དུ་བཤད་པ་ཅི་འདྲ་གསུངས་ངོ་མཚར་ཆེ་ཞུས་པས་དེ་
ཡིན་རྫོགས་ཆེན་དགོན་པས་ངས་སློབ་གཉེར་མི་ཤེས་ཟེར་ཡང་། ཤེས་རང་ཤེས་
ཏེ་ཅི་ཕན་ཕྱི་མ་དོན་གཉེར་དང་ཉམས་ལེན་དོན་གཉེར་ཅན་སུ་ཡང་མི་འདུག་
པས་སྔ་མོ་ནས་བཤད་པ་མ་བྱས་པ་ཡིན་གསུངས། ཁྱེད་ནས་འདུལ་བ་མདོ་རྩ་
ཨེ་སྦྱངས་གསུངས། མ་ཐོབ་པས་དམ་པ་མཆོག་གི་བཀའ་དྲིན་སྐྱོང་བར་ཞུས་
ཀྱང་དེ་མི་འོང་། ངས་དང་པོ་ནས་བྱང་ཆུབ་ཀྱི་སེམས་ཁོ་ན་ལ་བློ་སྦྱོང་པས་
སློབ་གཉེར་གཞན་ལ་བསམ་དཔྱོད་ཆེར་མ་བཏང༌། མིག་ཡང་སྡུག་དཔེ་ཆ་ལ་
བརྟེན་མི་ནུས་པས་གཞན་ཞིག་ནས་ཞུ་བ་གལ་ཆེ། འདུལ་བ་འདི་ཡོན་ཏན་གྱི་
གཞི་མ་ལྟ་བུ་ཡིན། སྔར་ཡིན་ན་དགོན་པ་འདིར་འདུལ་ཁྲིམས་དམ་པོ་ཡོད་
ཀྱང་ད་ལྷོད་འགྲོ་བའི་སྐབས་ཡིན། དབུ་མ་ཐལ་རང་གི་ལུགས་རྩོད་པ་ཁ་ཕྱིར་
བལྟས་ཞིག་ལས་སེམས་ནང་ལ་སྐོར་མཁན་ཅང་མེད། འདུལ་བ་འདི་ལ་མི་གཞི་
བཟང་ཞིང་། བློ་བརྟན་པོ་ཞིག་དང་ཤེས་རབ་ཁྱད་པར་འཕགས་པ་རེ་ཡང་
དགོས། ཚུལ་འཆོས་དང་ངོམས་ཆོས་སུ་མ་སོང་བར་ངེས་འབྱུང་གི་བློ་བཅོས་
མིན་ཞིག་དགོས། ད་ལྟ་ནས་དེ་འདྲ་འོང་དཀའ་བས་བཅོས་ཤིང་འཇུག་པ་ཡིན།
ཁྱོད་ཀྱང་མི་གཞི་སྐྱོན་མེད་ཅིག་ཡིན་ཞེས་བསོད་ཆོས་གསུང་ལས་ཐོས། བསོད་
ཆོས་མདུན་འདུལ་བ་ཞིག་ཨེ་ཐོབ་ལྟོས་གསུངས་པ་ཡིད་ལ་བཅགས།མཁན་
བསོད་ཆོས་མདུན་ནས་འདུལ་བ་མདོ་རྩ། དབོན་རིན་པོ་ཆེའི་མཆན་འགྲེལ།
འདུལ་ཊཱིཀ་རིན་ཕྲེང་། མཚོ་སྣ་པའི་འགྲེལ་བ། དགེ་འདུན་གྲུབ་ཀྱི་གླེང་འབུམ།
རྗེ་རིན་པོ་ཆེའི་གསུང་དགེ་ཚུལ་སློང་གི་བསླབ་བྱ་གནམ་རྩེ་ལྡིང་མ། སོར་མདོ་
མཆན་ཅན། འདུལ་བ་མེ་ཏོག་ཕེང་མཛེས། ཤཱཀྱ་བཤེས་གཉེན་གྱི་འདུལ་ཊཱིཀ་

བི་མ་ལའི་འདུལ་ཊཱིཀ་བཅས་ཐོབ། ཁོང་གི་ཕྱག་དཔེ་རིན་ཆེན་ཕྲེང་བ་དང་གླེང་
འབུམ་གཉིས་གནང་ནས་འདི་གཉིས་ལ་ལྟོས། ད་རེས་ཕྱོགས་འདི་ན་མཆན་
འགྲེལ་ཞིག་ལ་མགོ་འཁོར་ནས་སྡོད་པའི་དུས་ཞིག་བྱུང་འདུག་གཞུང་ཆེན་པོ་
ལ་ལྟ་རྟོག་བྱེད་པ་སུ་མེད། ལས་འབྲས་ཀྱི་རྣམ་བཞག་འདུལ་བ་ནས་གསུངས་
པ་འདི་ལས་རིགས་པས་དཔྱད་དུ་མེད་གསུངས། དེ་ནས་དགེ་བཤེས་ཀུན་
བཟང་བསོད་ནམས་ཀྱི་ཉེ་གནས་ཨ་དཔལ་ཁོང་རྫོགས་ཆེན་དུ་མངོན་པའི་
བཤད་སྲོལ་འཛུགས་པར་གདན་དྲངས་ནས་རྫོགས་སྤྲུལ་རིན་པོ་ཆེས་གཞི་བྱེས་
གཉིས་ནང་རིག་པ་བཟང་ཤོས་བཅུ་ཙམ་གྱིས་སྦྱངས་བརྩོན་དགོས་ཞེས་བདག་
ཀྱང་ཡི་གེའི་ནང་འཐུས་བཞིན་མངོན་པ་སྦྱང་རྒྱུའི་དབུ་བཙུགས། ཁོང་དགེ་
བཤེས་ཆེན་པོ་ཡིན་པས་རྩ་འགྲེལ་ཕལ་ཆེར་ཐུགས་ཐོག་རང་ནས་གསུངས།
རང་འགྲེལ་སྟོད་ཆ་ཡན་དང༌། རྒྱལ་པོའི་སྲས། གང་སྤེལ། མཆིམས་མཛོད་ཆེ་
ཆུང་གཉིས་བཅས་བསྒྲགས་ནས་གསུངས་པས་དང་པོ་ཞག་ཤས་སུ་ཚིག་འགྲེལ་
ཙམ་ཡང་མ་ཟིན་པས་ཐམས་ཅད་ཧ་ལས་ཐུགས་མུག་སྟེ་མི་ཤེས་པར་ཐག་
བཅད། བདག་ཤྲཱི་སེང་ཧའི་རི་ངོགས་སྔར་ཨ་བུ་བཀའ་དྲིན་ཅན་གྱིས་མངོན་པ་
གསུངས་པའི་ཕ་བོང་ཆོས་ཁྲི་འདྲ་བ་ཞིག་ཡོད་པའི་རྩར་ཕྱིན། མངོན་པ་མ་
ཤེས་ཀྱང་རྩ་བ་ཚར་ཆ་ཤས་བཏོན་ནས་བག་ཆགས་བཟང་པོ་ཞིག་ཞོག་ངེས་ཀྱི་
སྨོན་ལམ་རེ་འདེབས་སྙམ་ནས། ཆོས་ཁྲིའི་རྩར་དམ་པའི་ཆོས་མངོན་པ་འདི་
སློབ་དཔོན་རང་གི་དགོངས་པ་ཅི་ལྟ་བ་བཞིན་རྟོགས་ནུས་པའི་སྨོན་ལམ་མང་
དུ་བཏབ་རྗེས་ཅུང་ཞིག་གཉིད་དུ་སོང་བའི་མནལ་ལམ་དུ་སློབ་དཔོན་དབྱིག་
གཉེན་ཤ་འགགས་སྔོན་པོ་ཅན་ཆོས་གོས་གསུམ་དང་དབུ་ཞྭ་རི་ཁྲོད་ཞྭ་མོ་འདྲ་
བ་རྣ་ཐུང་ཅན་མནབས་པ་ཞིག་མཇལ་བའི་མོད་ལ་རྒྱ་གར་གྱི་ཡུལ་ལྗོངས་ཡིན་

རྒྱུ་བ་ཞིག་ཏུ་བདག་ཀྱང་སློབ་དཔོན་བློ་གྲོས་བརྟན་པའི་བག་ཆགས་འལ་འོལ་
དྲན་པའི་མུར། གང་ཞིག་ཀུན་ལ་མུན་པ་གཏན་བཅོམ་ཞིང༌། །ཞེས་སོགས་
མཆོད་བརྗོད་དེ་གསུངས་ནས་འགྲེལ་མཛད་དེ་མཆིམས་མཛོད་ཆེ་བ་འདི་
མངོན་པའི་དགོངས་པ་ཅི་བཞིན་བཤད་ཡོད་པས་དེ་ལ་གཞི་བཅོལ་ནས་ལྟོས་
དང་མངོན་པ་ཤེས་འོང་གསུངས་པ་ན་སད། དེ་ཕྲལ་སྐུ་ཞབས་བླ་བྲང་ནས་
མཆིམས་ཆེན་འགྲེལ་པ་དེ་གཡར་ནས་མཇལ་བས་ཅུང་ཞིག་ཤེས་པ་བྱུང་།
དཀྱིལ་ཙམ་ལ་སླེབས་དུས་མགོ་རྫོགས་གཉིས་ནང་ངན་བྱེད་རྐྱེན་གྱིས་མཆེད་
གྲོགས་ཕལ་ཆེར་བྱེར། མངོན་པའི་མཇུག་མཐར་ཆགས་སུ་སྦྱང་མཁན་ཡོང་
ཤར་མཁན་པོ། དགེ་རྒྱས་བླ་མ། རྡོར་ལི། ངེད་བཞི་ལས་མ་བྱུང༌། ཕྱིས་ནས་
མཁན་པོ་ལྷ་རྒྱལ་ལས་ཐོག་གསར་བུའི་དུས་བདག་གིས་ཕུལ་བས་ཕྱོགས་དེར་
བཤད་རྒྱུན་མ་ཆད་ཙམ་བྱུང་། མཁན་ཨ་དཔལ་མདུན་བློ་སྦྱོང་ལེགས་བཤད་
ཀུན་འདུས། གཏམ་རྒྱུད་རིན་ཆེན་སྤུངས་པ། ཀུན་བསོད་གསུང་བློ་སྦྱོང་སྨོན་
ལམ། བཀའ་གདམས་གཅེས་བཏུས་བཅས་ཐོབ། བླ་མ་མི་ཕམ་སོས་ཐོག་དེར་
འདན་ཁོག་ནས་རྫོགས་ཆེན་དུ་ཕེབས། རྫོགས་ཆེན་ཚང་ནས་སེར་ཕྲེང་གི་
བཀོད་བ་རྒྱ་ཆེན་པོ་བཅས་བསུས་ནས་གདན་འཇགས། དེའི་ཞོར་ལ་ཞལ་
མཇལ་ཙམ་བྱུང༌། ཤྲཱི་སེང་ཧའི་ལྷ་ཁང་སྟེང་བཞུགས། ཉེ་གནས་འོད་གསལ་
བརྒྱུད་མཇལ་ཁ་ཞིབ་པར་ཐོབ། ཆོས་འབྲེལ་ཞིག་གི་བཀའ་དྲིན་ཞུས་ཀྱང་
སྐབས་ཤིག་ཅི་མི་རེད་གསུངས། ཁོང་གིས་མཁས་འཇུག་གི་བསྟན་བཅོས་རྩོམ་
པའི་དབུ་བཙུགས་ནས་ཟླ་གཅིག་ཙམ་ན་ནགས་ཆུང་རི་ཁྲོད་དུ་ཕེབས། དབྱར་
ཟླ་ལྔ་པའི་ནང་ཤེད་དུ་སྐུ་མདུན་ཕྱིན་པས་མཁས་འཇུག་དེ་ཉིན་བརྩམས་གྲུབ་
འདུག དེ་རིང་རྒྱལ་ཕུར་གྱི་སྦྱོར་བ་འཛོམས་བའི་དུས་བསྟན་བཅོས་མཐར་

དབྱུང་བ་དང་འཕྲད་པས་ཁྱེད་རྟེན་འབྲེལ་ལེགས་ཞེས། དཔེ་ཆའི་དབུ་ནས་
འདི་མཁས་པ་ལ་འཇུག་པའི་སྒོ་ཞེས་མཁས་ཚུལ་གསུམ་ལ་འཇུག་པའི་སྒོ་
འཕར་ལྟ་བུ་ཡིན། ས་པཎ་ཀྱི་མཁས་འཇུག་དང་འདི་གཉིས་ཁྱད་པར་འདི་ཆེ།
སྡོམ་བྱང་འདི་བློར་འཛིན་དགོས་སྡོམ་བྱང་ཡིན་རྩ་བ་མིན་གསུངས། དེ་དང་
གཞུང་གཉིས་སྦྲེལ་ཏེ་དབུ་ནས་ཅུང་ཞིག་འགྲེལ་འཕྲོས་ལུང་ལྟ་བུ་དང༌།བཞག་
མགོ་ཐོག་ཏུ་བཞག་ནས་འདི་ཁྱོད་ལ་གཏད་པ་ཡིན། དབུ་མཇུག་ཚང་བ་ཙམ་
ས་ནས་ཁ་ཤས་བཞག དེ་འདྲའི་ངང་དགོང་མོ་ཙམ་ལ་རྫོགས་དེ་འཕྲལ་དཔེ་ཆ་
འདོན་ཐུབ་མ་སོང་ཡང་ང་བསྟན་བཅོས་མཁན་པོས་གནང་བ་ཐོབ་པ་ཡིན་
པས་ཕྱིན་ཆད་འཆད་རུང་། འདི་ལ་བརྟེན་ནས་ཁྱོད་ཀྱིས་བཤད་པ་ཞིག་བྱས་
ན་མཁས་པ་མང་པོ་ཐོན་འོང་། ལུང་གཅེས་ནས་ཁྱེད་ཉིད་ལ་བཤད་པ་དགོས་
ཚུལ་གྱི་གསུང་ཤོག་སྔ་ཕྱིར་འབྱོར་ཀྱང་ང་རྩ་དཀར་ནད་འདིས་རྒྱུན་དུ་མནར་
བའི་སྟེང་ལོ་ཡང་རྒས་པས་བཤད་པ་ལ་སུན་པ་སྐྱེས། བསྟན་བཅོས་ཀྱི་དཔེ་ཆ་
འགའ་རེ་བཞག་ན་རྙིང་ཕྱོགས་ལ་ཕན་ཐོགས་རེ་འོང་དུ་རེ་ཡང་དུས་དབང་
གིས་དཀའ། ་རྒྱལ་སྲས་གཞན་ཕན་མཐའ་ཡས་ཡུན་རིང་ཙམ་ཞབས་པད་
བརྟན་ན་སྔ་འགྱུར་བའི་གྲུབ་མཐའ་རང་རྐང་གི་སྲོལ་ཆེན་པོ་ཕྱེ་གྱིན་ཡོད་ཀྱང་
བསོད་ནམས་ཀྱི་སྐལ་བར་མ་དབང་བས་ཞི་བར་གཤེགས། དེ་རྗེས་རྙིང་ཕྱོགས་
ལ་གོ་བ་ཆགས་མཁན་བླ་མ་ལུང་རྟོགས་བཟང་ཤོས་ཡིན་དེ་འཕྲོས་བསོད་རྒྱལ་
དང་རྡོ་གྲུབ་གཉིས་ལའང་གོ་བ་མི་སྐྱོན་ཙམ་རེ་ཡོད། དེ་མིན་མཁས་པ་ཅང་མི་
འདུག ང་སྔར་ཀཿཐོག་ཏུ་སོང་ནས་སི་ཏུ་སྤྲུལ་སྐུ་ལ་བྱམས་ཆོས་སྡེ་ལྔའི་གཙོས་
བཤད་པ་ཁ་ཤས་བྱས། དེ་དུས་བཤད་གྲྭ་དེའི་འདུན་པ་བྱས་ཀྱང་ཐོག་ཏུ་མ་
ཁེལ། ད་རེས་སི་ཏུ་སྤྲུལ་སྐུ་ཁོང་གིས་བཤད་གྲྭ་རེའི་ཐུགས་འདུན་གྱིས་ང་ལ་

གདན་འདྲེན་ཞུ་བའི་བང་མི་དང་ཡི་གེ་འབྱོར་ཀྱང་འགྲོ་མི་གྲུབ་བ་འདྲ། ཕྱིན་
ཆད་ཁོང་གི་ཐུགས་བསྐྱེད་དུས་སྨིན་རེ་འོང་ན་ཁྱོད་ཀྱིས་རོགས་དན་རེ་མ་
འཆུག་གསུངས་ཏེ་མཚན་བརྗོད་ཀྱི་དཔེ་ཆ་དཔེ་རས་དང་བཅས་པ་འཇམ་
དབྱངས་རིལ་བུ་བདུན་ཆ་བཅས་གནང་། ཉེ་གནས་འོད་གསལ་ནས་ཀྱང་བླ་མ་
བཀའ་དྲིན་ཅན་གྱི་སློབ་མ་ཡིན་པས་ང་ལ་ནམ་ཡང་ཐུགས་བརྩེས་བསྐྱངས།ཡང་
་ཉིནགཅིག་ད་རེས་མར་མེ་ཁྲི་མཆོད་ཀྱི་མཇུག་དེ་གྲུབ་དགོས་ཤོག་གསུང་
བྱུང་བས་དེར་ཕྱིན་ནས་ཉིན་ཁ་ཤས་རོགས་ལྡན་བགྱིས། མཚམས་སུ་སྐུ་མདུན་
ནས་སེམས་དོན་སངས་རྒྱས་ལག་བཅངས་ཀྱི་སྐོར་ཚན་མང་པོ་ལྡེབ་བཞི་བཅུ་
ཙམ་ཡོད་པའི་ལུང་ཞུས། འོད་གསལ་བརྒྱུད་གང་བློ་མའི་རྗེས་གནང་ཐོབ་པར་
ཞུས་པས་ཉིན་གཅིག་གང་བློ་མའི་འོད་ཟེར་དགུ་ཕྲུག་གི་རྗེས་གནང་དང་
བསྟོད་སྒྲུབ་བཅས་གནང་། ངེད་ཀྱི་འཇམ་དཔལ་རྒྱུད་ལུགས་འདི་ད་སྔོན་
བཀའ་རྒྱ་ཡིན་བྱིན་རླབས་ཀྱི་བབ་གཞན་ལས་ཆེ། འདི་གཅིག་འབྲི་ན་དཔེ་
གཡར་ཆོག་གཞན་སུ་ལའང་མ་སྟོན་གསུངས། དེ་བཞིན་དཔེ་དེ་ཁྱེར་ནས་ཤྲཱི་
སེང་ཧའི་རི་ངོགས་བྲག་སྐྱིབས་ཤིག་ཏུ་དཔེ་བཤུ་བྱས་ཟིན་ནས་དཔེ་ཆ་ཡར་
འབུལ་དུ་ཕྱིན་འདི་ལ་དབང་ཞིག་ཡོད་ན་ཐུགས་རྗེས་འཛིན་པར་ཞུས་པས་
དབང་སར་བན་ཕྱོགས་མེད་ཀྱི་དེ་ལས་མེད། བསྐུར་ཡང་མི་ནུས་ལུང་ཞིག་
འདོན་གསུངས་ནས་སྒྲུབ་ཐབས་སྐོང་བུ་ཚེ་སྒྲུབ་གཏོར་མ་དཀར་དམར་བཏང་
ཐབས་དང་། ལས་ཚོགས་དབུ་ནས་ཅུང་ཟད་གསུངས་འཕྲོས་འོད་གསལ་ལ་
ཞུས། ཕྱིན་ཆད་ཁྱོད་ནས་བསྙེན་ཚད་རེ་མ་སོང་བར་སུ་ལ་ཡང་མ་སྤེལ་
གསུངས། རྗེས་སོར་བསྙེན་ཚད་གསུམ་བསྐྱལ། ལས་ཚོགས་ཕལ་ཆེར་བསྙེན་
ནས་སྤེལ་བ་ཡིན་ནོ། །དེ་ནས་མཁན་བསོད་ཆོས་མདུན་བརྒལ་ལན་ཉིན་སྣང་

མངོན་པ་ཀུན་བཏུས་ས་བཟང་གི་འགྲེལ་བཅས་གསུང་བཤད་དང་། ས་
སྡེ་ལྔ། ཐེག་བསྡུས། དབྱིག་གཉེན་གྱི་སུམ་ཅུ་པ། ཀ་མ་ལ་ཤཱི་ལའི་སྒོམ་རིམ་
གསུམ་བཅས་བཀླག་ལུང་དང་། རྫོགས་སྤྲུལ་ལྔ་པའི་མདུན་ཡང་ཟབ་དཀོན་
མཆོག་སྤྱི་འདུས་ཀྱི་དབང་ལུང་ཚང་བར་ཞུས། འབྲུག་པ་སྐུ་ཆེན་ཆོས་དབྱིངས་
རོལ་པའི་རྡོ་རྗེའི་མདུན་དགོངས་འདུས་རྩ་བའི་དབང་ཆེན་དོན་དབང་དང་
བཅས་པ་ཐོབ། མདོར་ན་ལོ་ངོ་གསུམ་ཟླ་བ་ཉི་ཤུ་རྩ་བཞིའི་རིང་ལ་ཉིན་མཚན་
ལྟོ་སྦྱར་ནས་སློབ་གཉེར་རང་ལ་ནན་ཏན་བགྱིས། " སྟག་གི་ལོའི་སྟོན་སོ་དེར་
མར་འོང་རྒྱུ་བྱས་ནས་བསྡད་པར། ཉིན་གཅིག་འབྲུག་པ་སྐུ་ཆེན་པདྨའི་ཐང་དུ་
བཞུགས་པས་གསུང་འཕྲིན་ལ་དེ་རིང་ལི་གྲི་གཅིག་ཁྱེར་ལ་དབུ་སྐྲ་བསིལ་
མཁན་ཤོག་གསུངས་པ་འབྱོར་བས། བདག་གིས་ལི་གྲི་ཁྱེར་ནས་སྐུ་མདུན་ཕྱིན་
པར། བཞད་མོ་གནང་ནས་ངས་དེ་རིང་མཁའ་འགྲོ་སྙིང་ཐིག་གི་དབང་ཞིག་
བསྐུར་སྙམ་ཡང་གཞན་གྱིས་གོ་ན་ཐམས་ཅད་འཚང་འོང་བསམ་ནས་ཐབས་
བྱས་པ་ཡིན། ད་བུ་ལུག་ཁྱི་ཐར་ཁྱེད་གཉིས་ནས་གནས་ཁང་ཕྱག་དར་ལེགས་པོ་
གྱིས། རྒྱན་དང་ཡོ་བྱད་ཕུན་སུམ་ཚོགས་པ་དང་། ཚོགས་གཏོར་ཡང་རྒྱ་ཆེན་པོ་
དགོས། དེ་རྣམས་མ་གྲུབ་པར་ང་ཐང་དུ་འགྲོ་གསུངས་ཏེ་ཕྱི་ལོག་གི་ཤིང་རའི་
ནང་ཕེསབ་ནས་གདན་ཁར་བཞུགས། ངེད་གཉིས་ནས་གསུང་བཞིན་བསྒྲུབས་
པས་ཕྱི་གྲོ་ཙམ་ན་ཚགས་སུ་ཚུད་འཕྲལ་ནང་དུ་ཕེབས། མཁའ་འགྲོ་ཡང་ཏིག་
འདི་གྲུབ་དབང་རྫོགས་ཆེན་པ་ཞེས་ཆོས་མིང་གང་ཟག་ལ་ཐོགས་པ་འདི་ཀས་
ཡིན། འདིར་ཚིག་བརྒྱུད་ཀྱི་དབང་བརྒྱུད་འཛིན་བུ་གཅིག་ཁོ་ན་ལ་གཏད་
དགོས་པས་མི་འགྱུར་ནམ་མཁའི་རྡོ་རྗེས་ང་ལ་གཏད། ད་ངས་ཁྱོད་ལ་གཏད་
སྙམ་པ་སྟེ། ང་ལ་གྲ་མདའ་ཀརྨའི་ལུང་བསྟན་དུ་ད་ལོ་གངས་ཁྲོད་དུ་སོང་ནས་

ལོ་གསུམ་ཙམ་འདུག་རྒྱུ་བྱུང་ན་ཚེ་ཆོས་གཉིས་མཐར་ཕྱིན། དེ་མ་གྲུབ་ན་ཞེ་
བཞི་འདི་ལ་གེགས་ཆེ་གསུངས། ང་རང་གི་ལུང་བསྟན་དུ་ད་ལོ་མ་ཤི་ནས་ཡུན་
རིང་ཙམ་འདུག་རྒྱུ་བྱུང་ན་དེ་ནས་པདྨ་འོད་དུ་འགྲོ། ད་ལོ་ཤི་ན་ཡར་ལུང་
ཕྱོགས་སུ་སྐྱེ་བ་གཅིག་བརྒྱུད་མཐར་པདྨ་འོད་དུ་འགྲོ་བྱ་བ་ཡོད་གསུངས།
བདག་གིས་ཁྱེད་རེ་ཞིག་བཞུགས་ཐུབ་པ་བཀའ་དྲིན་མ་ཆུང་། བཞུགས་པའི་
ཐུགས་འདུན་གནང་དགོས། ཕྲན་ནས་ཐུགས་ལ་གང་འགབ་ཀྱི་ཞབས་བརྟན་
ལོ་ཟླའི་ཁ་མཚམས་ངེས་པ་ཅན་ཅི་གནང་ཡང་སྒྲུབ་ཞུས་པས། ཅི་ཟེར་མ་ཤི་ན་
དགའ་བ་ལས་ཤི་ན་དགའ་བ་སུ་མེད་ཀྱང་ད་ལོ་འཆི་ལྟས་དང་མཁའ་འགྲོའི་
བསུ་བའི་སྣང་བ་ཡང་མང་པོ་བྱུང༌། དབང་འདི་ཁྱོད་ལ་འཕྲོད་དགོས་པ་ཡོད་
གསུངས།འོ་ན་བླ་མ་རྡོར་ལི་ལ་ཨེ་ཐོབ་ཞུས་པས་གཞན་སུས་མ་གོ་ན་ཆོག་
གསུངས། ཁོང་གིས་དབང་སྒྲུབ་གནང་ངས་མཆོད་གཡོག་བྱས་ཁྱི་ཐར་བླ་མ་
རྡོར་ལི་འབོད་པར་བཏང་། བདག་གིས་ཚོགས་གཏོར་ཞིག་ཕྱིར་མཆོད་པར་
ཁྱེར་བས་ཤིང་རའི་རྒྱབ་ཐམས་ཅད་བུད་མེད་རིགས་མི་འདྲ་བ་དུ་མས་གང་
བྱུང་བར་སྐུ་མདུན་དུ་ངས་ནི་སུའང་དབང་ཡོད་པར་མ་སྨྲས། ཁྱི་ཐར་ནས་སྨྲས་
པ་ཡིན་ནམ་ཕྱི་རོལ་དུ་བུད་མེད་མང་པོས་གང་ནས་བྱུང་ཞུས་པས། ངོ་ཤེས་པ་
སུ་འདུག་གམ་གསུངས། མི་འདུག་ཞུས་པར་འོ་དེ་ཚོ་མི་མིན་མཁའ་འགྲོ་འདུ་
བ་འདྲ་ཡིན་འགྲོ། དགོང་མོ་དྲང་བའི་དུས་ཁང་སྟེང་དུ་ཚོགས་མང་པོ་མཆོད་
དགོས། ལྷག་མའི་དུས་ཀེང་རུས་མང་པོ་འཁྲབ་འོང་སྙིང་ཐིག་གི་སྲུང་མ་ཡིན་
པས་སེམས་མ་ཡེངས་པར་དེ་དུས་དགོངས་པས་ཟིན་དགོས་ཁྱོད་དགོངས་པ་ཨེ་
མཐོ་ལྟ་གསུངས། དེ་འཕྲལ་ཤྲཱི་སེང་ཧ་ནས་ཁོང་གཉིས་ཀྱང་སླེབས་བྱུང་བས་དེ་
ནུབ་སྟ་གོན་བགྱིས། ཕྱིར་ཉིན་དངོས་གཞི་གསུངས་དབང་གི་གཏད་རྒྱའི་

མགོར་ད་ཁྱེད་རྣམས་ནས་ཁས་ལེན་ཀྱི་མཎྜལ་རེ་མེད་ན་དབང་འདོན་ཕོད་པ་
མི་འདུག་གསུངས། ། ཁྱི་ཐར་ནས་ཐིག་ལེའི་རྒྱ་ཅན་གྱི་བསྙེན་པ་ཞག་བརྒྱ་ཞིག་
དང་། བླ་མ་རྡོར་ལིས་ཐོད་རྒལ་ལ་བལྟ་རྒྱུ་ཞག་བརྒྱའི་དམ་བཅའ་ཕུལ། བདག་
རྟོག་པ་སྔ་ཕྱིའི་འཕྲོ་འདུ་དབྱིངས་སུ་ཞིག་སྟེ་རིག་སྟོང་རྗེན་པའི་ཡེ་ཤེས་ཀྱི་ངང་
དུ་ཧ་རེ་ལུས་ནས་བྱུང་ཚོར་གྱི་རྒྱུ་བ་ཆད་པས་ངག་ནས་གང་ཡང་མ་ཐོན། ད་
ཁྱོད་ཀྱིས་ཅི་ཁས་ལེན་རྒྱུ་ཡིན་གསུངས་ཅི་དྲན་མ་བྱུང་ནས་ཉིད་ཀྱིས་དགོངས་
ཞུས་པར། འོ་ན་མཁའ་འགྲོ་ཡང་ཏིག་གི་ཁྲིད་འདི་ཚར་བཅུ་གསུམ་འཆད་རྒྱུ་
གྱིས། རང་གར་བཤད་པས་མི་འོང་རང་གིས་ཉམས་སུ་བླངས་ནས་བླ་མ་དང་
མཁའ་འགྲོའི་གནང་བ་ཐོབ་པའི་དུས་འཆད་སྤེལ་དགོས་གསུངས། དེ་བཞིན་
དམ་བཅའ་ཞུས་པས་གཏད་རྒྱའི་དབང་སྨོན་ལམ་དང་བཅས་པ་གནང་
ཚོགས་ཀྱི་ལྷག་མའི་དུས་ཀེང་རུས་མང་པོ་དཀྱིལ་འཁོར་གྱི་མཐའ་ན་པར་
འཁྲབ་ཀྱིན་འདུག་པར་ལྷག་མའི་གཏོར་མ་དེ་རྣམས་ལ་འབུལ་སྙམ་ཚེ་བླ་མས་
ལྷག་མ་ཕྱིར་ཕུལ་ལ་ཤོག་གསུངས། དེ་བཞིན་ཕུལ་དུ་ཕྱིན་པས་སྒོ་ཡི་ཕྱི་རོལ་ན་
རྡོ་རྗེ་གཡུ་སྒྲོན་མ་བུད་མེད་འཕྱོར་སྒེག་གི་རྣམ་པ་ཅན་དུ་སྣང་། དབང་ཟིན་
ནས་ད་རྡོར་ལི་ཁྱི་ཐར་གཉིས་སོང་ངག་ལི་ནས་ངེད་ཀྱི་བཅའ་ཁ་རྣམས་བསྡུ་
དགོས་གསུངས་ཁོང་གཉིས་རང་གནས་སུ་བཏང་། བདག་དེ་ནུབ་སྐུ་མདུན་
བསྡད་ནང་མོ་དབང་ཆས་རྣམས་བསྡུ་ཚགས་བྱས་པར་ཁར་སང་དབང་དུས་
ཁྱེད་ཀྱིས་ཅི་མཐོང་གསུངས་དེ་ཚུལ་ཞུས་པས། ཀེང་རུས་རྣམས་ལ་སྐྲག་སྣང་
དང་བུད་མེད་དེ་ལ་ཆགས་སེམས་སྐྱེས་སམ་གསུངས། ལགས་དེ་འདྲ་གང་ཡང་
མ་བྱུང་ཤེས་པ་གཏད་མེད་དུ་སོང་ནས་བྱིས་པའི་ལྟད་མོ་མཐོང་བ་ལྟར་འདི་
ཡིན་ངོས་བཟུང་མེད་པ་ཞིག་བྱུང་ཞུས་པས། འོ་དེ་ཡིན་དེ་ཡིན་དགོངས་པ་ཆོས་

ཉིད་ཀྱི་ཀློང་དུ་ཆོས་ཐམས་ཅད་འུབ་ཆུབ་པས་མཁའ་འགྲོ་མ་བདག་གི་དབང་
དུ་འདུས་བྱ་བ་ཡིན་པས་ཕྱིན་ཆད་ཁྱེད་ལ་བར་ཆད་མེད་གསུངས་པ་འབྱུང་
འགྱུར་གཟིགས་པའི་གསུང་དུ་གོ། དེ་ནས་རང་ཡུལ་དུ་འོང་བས་བཀའ་དྲིན་
ཅན་ལོ་སྔ་མའི་ཟླ་བ་ལྔ་པའི་ཉེར་ལྔ་ལ་དགོངས་པ་ཞིང་ཁམས་སུ་གཏད་པས་
ས་ཕྱོགས་ཐམས་ཅད་མྱ་ངམ་གྱི་ཐང་ལྟ་བུར་སོང་འདུག བདག་བཞུགས་སར་
ཕྱིན་ནས་གདུང་རྟེན་ལ་ཕྱག་དང་མཆོད་འབུལ་བྱས་པས་གདུང་རྟེན་རྩེར་
འཇའ་ཡི་ཐིག་ལེ་ཀོ་མོག་ལ་རྡོ་བསྐྱུར་བ་ལྟ་བུའི་ནང་རྡོ་རྗེ་སེམས་དཔའི་སྐུ་
གཅིག་མཇལ། གདན་ས་དེར་མོས་གུས་བླ་མའི་རྣལ་འབྱོར་ཁོ་ན་ལ་བརྩོན། བླ་
མའི་སྐུ་དང་གསུང་གི་སྣང་བ་ཡང་མང་དུ་བྱུང་བས་དུས་ཀུན་ཏུ་ཐུགས་རྗེས་
འབྲལ་མེད་དུ་བསྐྱངས་པར་ངེས་པའི་ཡིད་ཆེས་ཐོབ། དེ་ནས་རྟ་ཧོར་རོང་དང་
སྨར་ཁམས་ཀྱི་ཆོས་ཞུ་གཉིས་འབྱོར། དེ་གཉིས་ཀྱིས་གཙོས་ཆོས་ཞུ་རེ་ཟུང་ལ་
བྱམས་ཆོས་སྡེ་ལྔ་སོགས་ཆོས་ཐུན་འགའ་རེ་བཤད། ཡོན་ཏན་རིན་པོ་ཆེའི་
མཛོད་དང་པོར་འཆད་ཉིན་སྔ་དྲོའི་ཆར་འཇའ་འོད་ཀྱིས་ལུང་པ་ཁེངས་པ་
ཙམ་བྱུང་། ཡོན་ཏན་མཛོད་འཆད་པའི་ཞོར་ལ་ཚོགས་འབུམ་ཕྲག་གཅིག་
བསགས། བཀའ་དྲིན་ཅན་གྱི་དགོངས་རྫོགས་ལ་དམིགས་ཏེ་དབུ་མ་འཇུག་
པའི་རྣམ་བཤད་ཉུང་ངུ་ཞིག་ཀྱང་བྱས། གདུང་རྟེན་མདུན་ཕྱག་དང་མཎྜལ་
འབུམ་ཕྲག་བཅས་རྒྱལ་བའི་བསྟན་པ་རིན་པོ་ཆེ་རྒྱས་པའི་ཆེད་དུ་བསྔོས་ཤིང་
མི་ཕམ་བསྟན་རྒྱས་སྨོན་ལམ་དེ་གྲངས་མང་བསགས། བཀའ་དྲིན་ཅན་གྱི་
གསུང་གི་སྣང་བར། དཔལ་ཆེན་བཛྲ་ཀུ་མཱ་ར། །ཁྱོད་དང་སྐྱེ་བ་བཅུ་གསུམ་
འགྲོགས། །བཟང་ངན་ལས་ཀྱི་འབྲེལ་བ་ཀུན། །པད་འོད་ས་ལ་འདྲེན་པར་མཆི།
།ཞེས་གསུངས་པ་ཞིག་ཐོས། སྙིང་ཐིག་གི་ཕུར་པ་བདུད་དཔུང་ཟིལ་གནོན་གྱི་

ངག་གི་དབང་པོའི་རང་རྣམ།
114
བསྙེན་མཚམས་ལ་ཟླ་བ་གསུམ་བར་བཞུགས། བསྐྱེད་རིམ་གྱི་ངོ་བོ་ལ་ཐལ་
འབྱིན་བཞིའི་དགོངས་པ་རྫོགས་པར་བྱས། དེ་དུས་ཕྱི་གླིང་གི་བྱད་ངོ་མང་པོ་
བྱུང་ཡང་སྔགས་ཀྱི་སྲུང་མའི་ཐུགས་རྗེས་སྐྱོབས་སོང་། དེ་གྲུབ་པ་དང་གཏེར་
གསར་དྲག་པོ་རྣམ་གསུམ་གྱི་ནང་ཚན་གཤིན་རྗེའི་བསྙེན་པ་བཏང་འཁོར་ལོ་
བཞིའི་དགོངས་པ་དང་སྦྱར་ཞིང་མཇུག་ཏུ་གཏོར་བཟློག་ཞིག་ཀྱང་བྱས། ཟོར་
གཏོར་ལྷ་རྒྱལ་ཟེར་བའི་གྲྭ་པ་ཞིག་ལ་བསྐུར་བར་གཏོར་མ་ལ་མེ་རང་འབར་དུ་
བྱུང་ཟེར། དགོང་མོ་གནམ་ས་བར་སྣང་གི་པྲ་ལྟས་ལེགས། ཁྱད་པར་ནམ་
མཁའི་སྐར་མ་རྣམས་སྐར་མདའ་བཞིན་འཚུབས་ཤིང་རྒྱུག་པ་ཆོས་ཞུ་ཀུན་གྱིས་
མཐོང་། ཁ་སྐོང་གི་སྦྱིན་བསྲེག་བཏང་བའི་ཐལ་སོལ་ཆུ་ནང་དུ་བཏབ་པའི་རྐྱེན་
གྱིས་འུར་སྒྲ་ཆེན་པོ་གྲགས། དགུན་གྲང་ངར་རྒྱུས་པའི་སྒང་ལ་ཐལ་སོལ་བཏབ་
པའི་ཆུ་དེའི་ཡས་མན་མདའ་རྒྱང་ཙམ་ཚུན་གྱི་འཁྱག་རོམ་ཐམས་ཅད་ཆུར་ཞུ་
བ་སོགས་བྱིན་རླབས་ཀྱི་ལྟས་ཁྱད་པར་ཅན་ཉམས་སུ་བསྟར། དེ་དུས་ཉག་རོང་
གི་དམག་ཟིང་ཆེ་བས་བླ་མའི་བཞུགས་གནས་འདིར་སྡོད་སྟབས་མ་བདེ་
སྔར་གྱི་བཞུགས་གནས་ཕལ་ཚེར་འགྲིམ། སྙིང་ཐིག་གི་དྲག་པོ་དཔལ་ཆེན་
འདུས་པ་དང་མ་མགོན་ལྕམ་དྲལ་གྱི་བསྙེན་པ་བཏང་། སྔགས་ཀྱི་སྲུང་མས་གཡུ་
ཡི་མེ་ལོང་དྭངས་མའི་ངོར་ཀུན་ཏུ་བཟང་མོ་དེའི་ཐུགས་ཀར་ཨས་མཚན་པ་
ཞིག་བསྟན་ནས་ད་རྫོགས་པ་ཆེན་པོའི་བསྟན་པ་སྤེལ་བའི་དུས་ཡིན་སྡོང་
གྲོགས་བྱ་གསུངས་ཏེ་རལ་པའི་ཉག་མ་རྣམས་བྱ་སྒྲོ་ལྟ་བུའི་ལེབ་མོ་ཞིག་ཏུ་སོང་
བས་བདག་ལ་གཡོགས་སྣང་བྱུང་འཕྲོར་འོད་གསལ་རྣམ་པར་མི་རྟོག་པའི་
ཉམས་མཐའ་དབུས་དང་བྲལ་བར་ཤར། དེའི་རྗེས་ཙམ་ན་གཙང་བཙན་ཆེན་
པོ་རྡོ་རྗེ་ལེགས་པས་མགར་ཆས་སྣ་ཚོགས་ཀྱིས་གང་བའི་གཞོང་པ་ཞིག་གཏད་

བྱུང་བར་བལྟས་པས་གསེར་དང་ལྕགས་ཀྱི་ཐོ་བ་ཤ་སྟག་ཏུ་སོང་འདུག དེ་
གཉིས་བཟང་ངན་གང་ཡིན་དང་གང་ལེན་དགོས་མ་ངེས་ཤིང་སེམས་ཐེ་ཚོམ་
པ་ཞིག་གི་ངང་ཁོང་གིས་གསེར་གྱི་ཐོ་བ་འདིས་ལོངས་སྤྱོད་རྒྱས། ལྕགས་ཀྱི་ཐོ་
བ་འདིས་དགྲ་འདུལ་བ་ཡིན། གཅིག་ལས་གཉིས་ལེན་དུ་མེད་ཟེར་བས་གསེར་
གྱི་ཐོ་བ་དེ་བླངས་པའི་ཉམས་ཤར། དེ་སྐབས་ཤིག་ན་སྙིང་ཐིག་གི་རྩ་རླུང་འདི་
ལ་གསུང་རྒྱུན་གྱི་བཤད་པ་ཞིབ་མོ་ཞིག་ཡོད་ན་ནང་རྒྱུད་སྡེ་གསུམ་གྱི་རྩ་བའི་
མན་ངག་འདི་ཁ་ཚང་བས་ཅི་དྲག་སྙམ་པ་རྒྱུན་པར་ཤར་ངང་ནུབ་གཅིག་
མཆིམས་ཕུའི་ལུང་པ་པདྨ་ཁ་ཕྱེ་བ་འདྲ་བའི་ལྟེ་བར་རིག་འཛིན་འཇིགས་མེད་
གླིང་པ་སྔགས་དཀར་དཀྱུས་མའི་ཆས་ཅན་ཞིག་གིས་སྙན་བརྒྱུད་ཀྱི་ཤོག་དྲིལ་
དང་གཏུམ་མོའི་འཁྲུལ་འཁོར་རྣམས་སྩལ་བའི་སྣང་བ་ཞག་བརྒྱུད་མར་བྱུང་
ཀྱང་དངོས་སུ་ལག་ཁྲིད་ཕེར་བ་མ་བྱུང་བས་གཞན་ལ་ནི་མ་སྤེལ། དེ་ནས་
དཀར་སྡིངས་རི་ཁྲོད་དུ་ཕྱིན་སྒྱུ་འཕྲུལ་ཞི་ཁྲོ་གཉིས་དང་རྒྱུད་ལུགས་འཇམ་
དཔལ་ལ་བསྙེན་པ་བཏང་། ལས་ཚོགས་རྟེན་འབྲེལ་སྙིང་པོ་འབུམ་ཕྲག་བཅས་
བསགས་པར་དགུན་གྲང་ངར་ཆེ་སྒང་ཡིན་ཀྱང་མཎྜལ་གྱི་འབྲུ་ས་ལ་འཐོར་བ་
རྣམས་ལ་མྱུ་གུ་མཐོ་གང་ཙམ་ཪེ་སྐྱེས་བྱུང་བས་རྟེན་འབྲེལ་རང་བཞིན་མེད་
པའི་དོན་ལ་ངེས་པ་འདྲོངས། དེ་ནས་འདུས་པ་ཉི་ཤུ་སྐོར་ལ་སྒྱུ་འཕྲུལ་ཞི་ཁྲོ་
གཉིས་ཀྱི་དབང་དང་གསང་བདག་དགོངས་རྒྱན་གྱི་བཤད་པ་བགྱིས། དེ་
འཕྲལ་མཚམས་དམ་པོ་བྱས་ཏེ་སྔ་དགོང་གཉིས་ལ་ཐོད་རྒལ་བལྟས་པས་
མཚམས་ཤིག་ནས་ཐིག་ལེ་སྟོང་སྒྲོན་མཁར་གཞོང་ཙམ་པ་ལྔ་བརྩེགས་སུ་ཤར་
བ་དང༌། སྙིང་ཐིག་བརྒྱུད་པའི་བླ་མ་རྣམས་དྲན་པའི་མོས་གུས་ཀྱིས་རྐྱེན་བྱས་
ཞི་ཁྲོ་ལོངས་སྤྱོད་རྫོགས་པའི་སྐུ་དང་ཞིང་ཁམས་ཀྱི་སྣང་བས་ཁེངས། རིག་རྩལ་

རྡོ་རྗེ་ལུ་གུ་རྒྱུད་ཕྲ་བའི་ཤེས་རབ་ནང་དབྱིངས་སུ་ཐིམ། ཉམས་ཀྱི་འཛིན་
སྟངས་ཀྱི་ཤུན་པ་ཐམས་ཅད་ཡལ་ནས་རིག་སྟོང་རྗེན་པའི་ཡེ་ཤེས་ཀྱི་གཤིས་སུ་
སླེབས། ཡུལ་དང་ཡུལ་ཅན་གྱི་འཛིན་པ་ཞིག་སྟེ་འོད་གསལ་རྟོག་མེད་ཆེན་པོར་
འབྱམས་ཀླས་ནས་ཉིན་ཕྱེད་ཙམ་སོང་། ཕྱི་དྲོའི་སྐབས་བླ་མ་འོད་ཟེར་བྱུང་
ནས་ཁྱེད་ཅི་ནའམ་སྙམ་ཡང་གཟིམ་འདུག་ཅེས་ངའི་མེ་བུས་པས་ཚག་སྒྲས་
རྐྱེན་བྱས་དབང་པོ་ཡུལ་ལ་སད་པའི་རྗེས་ཐོག་དེར་ཡེ་ཤེས་ཟང་ཐལ་དུ་ཤར་
བས་སྣང་བའི་བདེན་འཛིན་ཞིག་སྟེ་བདེན་མེད་ཀྱི་སྣང་བ་ལ་འདི་ཡིན་གྱི་
གཟའ་གཏད་མེད་པ་དང་ཤིན་ཏུ་ཕྲ་བའི་རྡུལ་ཕྲན་གྱི་དངོས་པོ་དང་དེ་སྐད་
ཅིག་གིས་སྐྱེ་འགགས་བྱེད་པ་མངོན་སུམ་དབང་པོའི་སྤྱོད་ཡུལ་དུ་གྱུར། ཉོན་
མོངས་ཕྲ་རགས་ཀྱི་རྡོག་པ་རྣམས་གར་སོང་ཆ་མེད་དུ་ཡལ། རྩལ་ཆོས་རབ་
རྣམ་འབྱེད་ཀྱི་ཤེས་རབ་ཁྱད་པར་ཅན་རྡོལ་བ་སོགས་ས་ལམ་མཐོན་པོར་ཕྱིན་
པའི་ཕྱི་ནང་གི་རྟགས་ཚད་ཐུན་མིན་རྣམས་རང་གི་མྱོང་བ་ཡང་དག་གིས་
གཏན་ལ་ཕབས། སྣང་བ་བདེན་མེད་དུ་ཤར་བའི་ལག་རྗེས་སུ་དྲིལ་བུ་རྡོ་ཐོག་
ཏུ་ལྷུང་བར་རྡོ་ལ་དྲིལ་བུ་དང་དྲིལ་བུ་ལ་རྡོའི་རྗེས་ཕན་ཚུན་གཉིས་ཆར་དོད།
སྒྲུབ་ཆུ་ཆད་པའི་ཆུ་མིག་ནང་ཀླུ་གཏོར་བཏང་བས་མར་གྱིས་ཉ་སྦལ་སོགས་
བཟོས་པ་སྲོག་ཆགས་དངོས་སུ་སོང་དེ་མ་ཐག་ཆུ་རྒྱུག་པ་བྱུང༌། དེ་ནས་རྒྱ་སྐོར་
སྤྲུལ་སྐུ་ཀུན་བཟང་ཐེག་མཆོག་བསྟན་པའི་རྒྱལ་མཚན་ཡིན་བཞིན་མཛོད་དང་།
ངལ་གསོའི་ཁྲིད་གསན་པར་ཕེབས་ཁྲིད་རྫོགས་པ་དང་ཁོང་ལ་སྙིང་ཐིག་མ་བུ་
ཁམས་ལུགས་སུ་བརྒྱུད་པ་བཞུགས་པའི་དབང་ལུང་ཚང་བར་ཞུས། རང་གི་
མཁོས་འབྱོར་ལ་དཔག་པའི་མཎྜལ་རྟེན་མཚོན་ཡང་གཟབ་རྒྱས་ཁུལ་དུ་བགྱིས།
དེ་འཕྲལ་ཁོང་ཡར་ཕེབས། བདག་མཁའ་འགྲོ་གསང་བ་སྙིང་ཐིག་གི་མཚམས་

ལ་ཞུགས། མཁའ་འགྲོའི་སྒྲུབ་ཐབས་ཕྱི་ནང་གསང་གསུམ་དང་ཤན་པ་སྲོག་
སྒྲུབ་བཅས་ཀྱི་བསྙེན་པ་བཏང༌། གཏེར་སྲུང་ལྡང་ལྷའི་གསོལ་མཆོད་ཞིག་ཀྱང་
བརྩམས། བླ་མ་ཡང་ཏིག་གི་རྩ་བ་གསུམ་དང་སྤྲོས་བཅས་སྤྲོས་མེད་ཀྱི་དབང་
གི་བསྙེན་པ་རྒྱས་པར་བཏང༌། དེའི་ཕྱིར་ལོ་འཁྱིལ་ཁོ་ཞེས་པའི་དབེན་པ་ཞིག་
ཏུ་མཁའ་འགྲོ་ཡང་ཏིག་གི་བསྙེན་མཚམས་སྐབས། ནུབ་གཅིག་གཉིད་དུ་ཉེ་
བར་བུད་མེད་དམར་མོ་འཇིགས་སུ་རུང་བ་སེན་མོ་ལྕགས་ཀྱུ་ལྟར་གུག་པ་ཞིག་
བྱུང་ནས་ང་ལ་སྦར་ཤད་བྱས་སྣང་གིས་རྣམ་ཤེས་མདའ་འཕང་བ་བཞིན་འོག་
མིན་དུ་བཅོམ་ལྡན་འདས་རྡོ་རྗེ་ཕག་མོ་བཞུགས་པའི་ཕོ་བྲང་གི་ཤར་སྒོར་ཕྱིན་
པས་བུད་མེད་དཀར་མོ་མུ་མེན་གྱི་བུམ་པ་ཐོགས་པ་ཞིག་གིས་ཁྲུས་བྱས་རྗེས།
ཁྲོ་བོ་མི་བཟད་འཇིགས་པའི་སྐུ་སོགས་མཁའ་འགྲོ་སྙིང་ཐིག་རང་གི་སྒོ་
ཞུས་དེ་ལན་གསུམ་བསྐྱར་བས། དཀྱིལ་འཁོར་གྱི་སྒོ་ཤག་གིས་ཕྱེས་པ་དང་
མཉམ་དུ། ཟ་ཀེང་། རྔ་ཀེང་། རྒྱུག་ཀེང་། སྟོབས་ཀེང་། སྒྲོལ་ཀེང་། སྦྱོར་ཀེང་།
མང་པོ་ཉི་ཟེར་གྱི་རྡུལ་ལྟར་འཚུབས་པས་སྣང་བ་ཡེངས་ལ་ལམ་དུ་དར་གཅིག་
དྲན་མེད་དུ་ལུས། ཀེང་རུས་རྣམས་རྒྱུག་འཁྲབ་འཇགས་རྗེས་བདག་ད་ལྟའི་
སྣང་བ་གཏན་མི་འཆར་བར་ལྷ་ལྕམ་པདྨ་གསལ་ལུས་ལ་དར་སྨུག་གི་གོས་དང་
རིན་པོ་ཆེའི་རྒྱན་ཅན་མེ་ཏོག་གི་ཐོད་བཅིངས་པ་ཞིག་ཏུ་སྣང་བ་ལ་བུད་མེད་
སྔ་མ་དེས་མེ་ཏོག་དམར་པོ་ཕུབ་ཙམ་ཞིག་གཏད་དེ་ང་ཡི་ལག་པ་ནས་འཇུས་
ཟེར། ནང་དུ་ཁྲིད་པས་རྡོ་རྗེ་ཁྲོས་མ་ཞི་བ་རིགས་ལྔ་མཁའ་འགྲོ་མ་བྱེ་བ་མང་
པོས་བསྐོར་བའི་གཙོ་མོའི་མདུན་དེར་དབང་སྟེགས་པདྨ་དམར་པོའི་ཁར་འོད་
དམར་པོའི་དགའ་བ་འཁྱིལ་བ་གཡས་ཕྱོགས་སུ་ཟི་རི་འཁོར་བ་ཞིག་གི་སྟེང་
བསྡད་ནས་མེ་ཏོག་གི་ཞྭ་ཐོད་དེ་ཕུད་པར་བརྩམ་པ་ན་སྔ་མའི་བུད་མེད་དེས་

དེ་ཕུད་མི་དགོས་གུ་རུ་རིན་པོ་ཆེས་ཁྱོད་ལ་གནང་བའི་ཞྭ་ཡིན་ཟེར། དེ་ནས་
གཙོ་བོ་དེས་མཁའ་འགྲོ་གསང་བ་སྙིང་ཐིག་གི་རིན་པོ་ཆེ་དབང་གི་སྒྲོན་མ་ནས་
དབང་རིམ་པར་བསྐུར། སྔར་གྱི་མེ་ཏོག་དེ་གཙོ་མོ་ལ་ཕུལ་བས་གསང་བའི་
མཚན་འོད་གསལ་རིན་ཆེན་སྙིང་པོ་པདྨ་ལས་འབྲེལ་རྩལ་ཞེས་བཏགས།བུམ་
དབང་གི་རྗེས་སུ་དབང་གོང་མ་གསུམ་དབང་གི་མ་འགྲེལ་དང་སྦྲགས། རྩལ་
དབང་གོང་མ་གཉིས་བཅས་ཚིག་བཅད་རྣམས་གཙོ་མོའི་རྩ་ཞལ་དང༌། སྔགས་
རྣམས་དབུ་ཡི་ཕག་ཞལ་དེས་གསུངས་ནས་སྙིང་ཐིག་ཆེན་མོའི་ཁྲིད་བཅས་
གནང་། དེའི་རྗེས་སུ་མཁའ་འགྲོ་ཐམས་ཅད་ཀྱིས་དབང་གི་བཀྲ་ཤིས་བརྗོད།
འདི་ཁྱོད་ཀྱི་ནོར་སྐལ་ཡིན་གསུངས་ནས་དངུལ་དཀར་མེ་ལོང་རྒྱང་གསལ། ཟ་
འོག་སྨུག་པོའི་གོས་གསེར་གཡུ་སྤེལ་བའི་རྒྱན་ཐོད་པ་སྨུག་ཕྲི་ལེ་བ་དུམ་བུ་ལྔ་
བཅུ་རྩ་བཞི་པ་མཁའ་འགྲོ་སྙིང་ཐིག་གི་ཆོས་ཚན་རེ་མིག་འཕྲུལ་ལྟར་འཆར་བ་
བཅས་སྩལ། ཡང་དབང་གི་བུམ་སྐོར་གཅིག་སྩལ་ནས་ད་སོང་གསུངས། མི་
ཡུལ་དུ་སྡོད་དཀའ་བས་འདི་ག་རང་དུ་སྡོད་ཆོག་པ་ཞུས་ཀྱང་ད་ལམ་མི་འོང་
སྲོག་ལ་བར་ཆད་དུ་འགྱུར། སླད་ནས་འོང་བས་ཆོག ད་རེས་མི་ཡུལ་དུ་སོང་ལ་
མཁའ་འགྲོ་སྙིང་ཐིག་གི་བསྟན་པའི་བདག་པོ་ཁྱོད་ཡིན་པས་འགྲོ་དོན་གྱིས།
བྱང་གི་གཙོ་མོ་དེ་ལ་འདི་མར་སྐྱོལ་གསུངས། དེ་དང་མཉམ་དུ་བྱང་སྒོར་ཐོན་
ཏེ་མ་ཟད་དུ་ཕྱིན་པ་ན་དུར་ཁྲོད་འཇིགས་སུ་རུང་བ་ཐོད་པའི་ཕོ་བྲང་ཞིག་གི་
ནང་དུ་ཁྲོས་མ་རིགས་ལྔ་བཞུགས་པའི་གཙོ་མོ་དེས་མི་ལོང་དང་ཐོད་པ་ཕྱག་ཏུ་
བླངས་ཏེ་ཨོཾ་ཨོཾ་ཨོཾ་ཞེས་ཐོད་རྒལ་རིག་པའི་རྩལ་དབང་དེ་གནང་ཚད་ཞིག་ལ་
ཐམས་ཅད་མི་གསུང་བར་བཀྲ་ཤིས་ཀྱི་བདེན་ཚིག་བརྗོད་པས་མེ་ཏོག་གི་ཆར་
ཆེན་པོ་རྡོག་ནུབ་ཙམ་བབ། ཤྲཱི་སྭ་སྟི་ཞེས་པའི་སྒྲས་ཕྱོགས་ཐམས་ཅད་དུ་ཁྱབ་

པ་དང་། བྱང་གི་ཁྲོས་མ་ལྗང་མོ་དེ་ལ་འདི་བར་ཆད་མེད་པར་རང་གནས་སུ་
སྐྱོལ་ཅིག་པའི་བཀས་བསྒོ་བ་གནང༌། དེ་དང་ངེད་གཉིས་ལྷན་ཅིག་ཏུ་བྱ་རྒོད་
གཟན་ལ་བབ་པ་བཞིན་འོང་ནས་བདག་གི་ཕུང་པོའི་སྟེང་དུ་ལས་ཀྱི་མཁའ་
འགྲོ་མ་དེ་བབ་པ་དང་ཕུང་པོའི་སྤྱི་གཙུག་ནས་དུར་ཁྲོད་ལྷ་མོ་མེ་ཏོག་ཧ་ལོའི་
མདོག་ལྟར་མཛེས་པ་ཞིག་བྱུང་ནས་མདུན་དུ་འཁོད། བདག་ཀྱང་སྤྱི་གཙུག་
ནས་སྔར་བཞིན་ཞུགས་པས་དབང་པོ་ཡུལ་ལ་སད་པ་ན་ལས་ཀྱི་མཁའ་འགྲོ་
མས་དུར་ཁྲོད་ལྷ་མོ་ལ་ཆད་ཐོ་བསྒྲགས། མཁའ་འགྲོ་གསང་བ་སྙིང་ཐིག་སྤེལ་
བའི་སྲུང་མར་བསྐོས་ནས་སོང་། དེ་ནས་བཟུང་རེ་ཞིག་བར་དུར་ཁྲོད་ལྷ་མོ་དེ་
རྒྱུན་པར་ཡོད་པའི་སྣང་བ་བྱུང༌། ཡང་དབེན་ཁྲོད་དེ་ནས་རོལ་པ་ཆེན་པོའི་
གཏོར་བཟློག་ཞིག་བགྱིས་པས་མཚན་མོའི་གསལ་སྣང་ལ་ཞིང་ཁམས་ཤིག་ཏུ་བླ་
མ་བཀའ་དྲིན་ཅན་ལུང་རྟོགས་རིན་པོ་ཆེ་བཞུགས་པའི་དྲུང་དུ་སླེབས་པར་
ཕྱག་ཕུལ་བྱིན་རླབས་ཞུས་པས་གྲལ་གོང་དེར་གདན་ཞིག་བཏིང་འདུག་པའི་
ཁར་སྡོད་བཅས་གསུངས། བདག་གི་བླ་མ་གཤེགས་ནས་ད་བར་ཉམས་ལེན་ལ་
འབད་པའི་རྟོགས་འབུལ་ཞིག་ཞུས་པར་སྐབས་སུ་མི་གསན་པར་ཨ་བུའི་གསུང་
བླ་མ་རྒྱང་འབོད་དེ་མགུར་འདྲ་ཞིག་མཛད་དེ་གསུངས། ཡང་སྔ་མའི་འཕྲོས་
ནས་ཞུས་པས་རྟོགས་པ་བཟང་གསུངས། བདག་གིས་ཀུན་མཁྱེན་ཆེན་པོའི་
གསུང་གི་གསང་བ་གདམས་ངག་གི་འགྲོས་དང་མན་ངག་གི་མཚོན་ཚུལ་འདི་
ཤིན་ཏུ་ངོ་མཚར་ཆེ་ཞུས་པས། ཀུན་མཁྱེན་ཆོས་རྗེ་ལ་ངོ་མཚར་ཆེ་རྒྱུ་ཅི་ཡོད།
ངེད་ཀྱི་བླ་མ་དཔལ་སྤྲུལ་རིན་པོ་ཆེ་བྱ་བྲལ་གུ་ཡངས་ཀྱི་མཛད་པ་འདི་ངོ་
མཚར་ཆེ་ཚུལ་གྱིས་བསྔགས་བརྗོད་གནང་འདུག བདག་གིས་དེ་བས་ངོ་མཚར་
ཆེ་བ་གཞན་ཡོད་དམ་ཞུས་པས་ཁྱེད་རང་གི་བླ་མ་ཀུ་མཱ་རཱ་ཛ་དེ་བས་ངོ་མཚར་

ཆེ་གསུངས་པ་དང་མཉམ་ཏུ་བུད་མེད་གཞོན་ནུ་མ་ཞིག་དང་སྐྱེས་ཕྲན་གཅིག་
བཅས་བྱུང་ནས་བླ་མ་ཀུ་མཱ་རཱ་མཇལ་ཏུ་འགྲོ་ཟེར་བར་དེའི་རྗེས་སུ་ཕྱིན་པས་
གནས་ཡར་སྟོད་ཤམ་པོ་གངས་ཀྱི་ར་བའི་ཐང་མེ་ལོང་གི་ངོས་ལྟར་འཇམ་པ་
ཞིག་ཏུ་རིག་འཛིན་ཆེན་པོ་ཀུ་མཱ་རཱ་ཛ་རས་དཀར་གྱི་གུར་ཞིག་ན་སྒོ་དམ་པོར་
བྱས་འདུག་པའི་ཕྱི་རོལ་ཏུ་སླེབས། ཕྱག་དང་གསོལ་བ་བཏབ་པས་ནང་ནས་
ཁྱོད་སུ་ཡིན་ལན་གསུམ་གསུངས་ཅི་ཡང་ཞུ་མ་ནུས་པར་གྲོགས་སྐྱེས་ཕྲན་ཞིག་
འདུག་པ་དེས་འདི་སྐལ་ལྡན་སྙིང་གི་བུ་གཅིག་ངག་གི་དབང་པོའོ་ཞུས་སོང་
བར་ཀུན་མཁྱེན་ཡིན་རྒྱུའི་སྣང་བ་དར་ཅིག་ཤར། དེ་ནས་གུར་སྒོ་ཕྱེ་བའི་ནང་
དུ་ཕྱིན་པས་གུར་དེ་གཞལ་ཡས་ཁང་། བཀོད་པ་བློས་མི་འཁྱུད་པ་ན་བླ་མ་ཀུ་
མཱ་རཱ་ཛ་དཀའ་ཐུབ་ཀྱི་ཆས་ཅན་ཞིག་གི་རྣམ་པར་བཞུགས་པ་ལ་བྱིན་རླབས་
ཞུས་པས་དེ་གནས་གྱུར་ནས་རིག་འཛིན་ཆེན་པོ་དགའ་རབ་རྡོ་རྗེའི་སྐུར་གྱུར་
པའི་སྟེང་ཕྱོགས་ན་རྫོགས་ཆེན་སྟོན་པ་བཅུ་གཉིས་པོས་ཆོས་གསུངས། ཕོ་བྲང་
ནང་གི་ཁྱམས་ཐམས་ཅད་ཞིང་ཁམས་དྲུག་ཅུ་རྩ་བཞི་གཙོ་བོར་གྱུར་བའི་ཞིང་
ཁམས་ཀྱི་བཀོད་པ་དང་སྟོན་པའི་རྣམ་རོལ་བསམ་གྱིས་མི་ཁྱབ་པ་གདུལ་བྱ་
སེམས་ཅན་གྲངས་མེད་པ་དང་བཅས་མིག་འཕྲུལ་ལྟར་ཡོམ་ཡོམ་ཤིག་ཤིག་ཏུ་
སྣང་། བདག་གིས་ཆོས་ཉིད་དོན་གྱི་བླ་མའི་རང་ཞལ་ལ་མཉམ་པར་བཞག་པས་
སྔར་གྱི་གྲོགས་སྐྱེས་པ་དེས། དེ་བཞིན་གཤེགས་པ་འབུམ་ཕྲག་དྲུག་ཅུ་རྩ་བཞིས་
རྫོགས་པ་ཆེན་པོའི་རྒྱུད་དེ་སྙེད་གསུངས་པ་ལ་མ་ཡེངས་པར་ཉོན་ཅེས་བསྐུལ་
པ་ལ་ཆེད་དུ་ཉན་པས་དེ་བཞིན་གཤེགས་པ་རྣམས་ཀྱི་གསུང་གི་གདངས་
རྣམས་གཅིག་ཏུ་འདྲེས་པས་ཨ་ཨཱ་ཨི་ཨཱི་སོགས་དང་དགའ་རབ་རྡོ་རྗེའི་ཞལ་
ནས་ནམ་མཁའ་གློག་གི་འཁོར་ལོའི་རྒྱུད་ཅེས་བྱ་བ་བཞུགས་གསུངས་པ་ཙམ་

ལས་གཞན་ཅི་ཡང་མ་ཐོས། རང་གི་བསམ་པ་ལ་རྒྱུད་ཀྱི་མཚན་དེ་ལྟར་ཐོགས་
པ་དེ་འདྲ་ཞིག་ཡོད་ན་གང་ཟག་སུ་ཞིག་གིས་འཛིན་པ་དང་ཉམས་སུ་ལེན་ནུས།
ཤོ་ལོ་ཀ་ཅི་ཙམ་ཡོད་སྙམ་པ་དང༌། སྔར་གྱི་གྲོགས་སྐྱེས་པ་དེ་མགོན་པོ་ལེགས་
ལྡན་ནག་པོ་བིང་དབྱུག་དང་ཐོད་པ་འཛིན་པ། བུད་མེད་དེ་སྔགས་ཀྱི་བདག་མོ་
ཞིང་དབྱུག་དང་དམ་ཤིང་འཛིན་པ་ཞིག་ཏུ་གྱུར་བའི་ཞལ་ནས། བསམ་པའི་བློ་
ཡི་དབྱེ་བ་བཞིན། །བྱོན་དང་འབྱུང་འགྱུར་བྱུང་བ་ཡི། །རྒྱུད་ཀྱི་མཚན་ཐོགས་
དེ་ལྟ་ཡིས། །ད་ལྟ་ཤོ་ལོ་ཀ་ཤེས་བྱོས། མི་གསུང་གསུང་བ་མེད་པའི་དབྱིངས། །
གདུལ་བྱའི་དབང་གིས་སོ་སོར་སྣང་། །གཅིག་དང་དུ་མའི་མཐའ་ལས་འདས། །
ཀུན་ཀྱང་སྡེ་གསུམ་དགོངས་པར་རྫོགས། ༞ །གསུངས་པས་ཞིང་དང་སྟོན་པ་
གདུལ་བྱའི་སྣང་བ་ཕར་བལྟས་ན་མཐའ་མི་མངོན་པ་ལྟར་སྣང་ཡང་དེ་དག་སོ་
སོར་རང་རྒྱུད་པ་མ་ཡིན་པར་བླ་མའི་ཐུགས་རྗེ་ཡེ་ཤེས་ཀྱི་རོལ་བར་རོ་གཅིག་
པས་དངོས་གྲུབ་ཕྱི་ལ་རེ་བ་བྱིས་པ་ལྟད་མོར་གཡེངས་བ་ལྟ་བུ་ལ་དོན་མེད་
པས། ནང་རང་རིག་དོན་གྱི་བླ་མ་དང་དགོངས་པ་བསྲེ་དགོས་སྙམ། རིག་
འཛིན་ཆེན་པོ་ཀུ་མཱ་རཱ་ཛ་མཁྱེན་ཅེས་གསོལ་བ་བཏབ་པས་སྣང་བ་དེ་དག་ཆུ་
སྣ་རྒྱུག་པ་དང་འཕྲད་པ་ལྟར་སློབ་དཔོན་ཆེན་པོ་དགའ་རབ་རྡོ་རྗེ་ལ་ཐིམ། དེ་
ཡང་མཐིང་ཀ་ཁྱབ་པ་ཆེན་པོའི་ཐིག་ལེ་གཅིག་ཏུ་ཡལ་ནས་སྔ་མའི་སྐབས་
བཞིན་ཀུ་མ་རཱ་ཛ་དགེ་སློང་གི་ཆས་ཅན་རི་དྭགས་ཀྲིཥྞའི་ལྤགས་པའི་སྟེང་དུ་
བཞུགས་པ་ལ་གསོལ་བ་དྲག་ཏུ་བཏབ། རྗེས་སུ་འཛིན་པར་ཞུས་པས་སྔར་
བདག་གིས་ཁྱོད་ལ་རྫོགས་པ་ཆེན་པོ་བཅུ་བདུན་རྒྱུད་མ་བུ་སྙན་བརྒྱུད་མན་
ངག་དང་བཅས་པའི་དབང་གདམས་ངག་ཐམས་ཅད་བྱིན་ཟིན་ཀྱང་། ད་ལམ་
ཡང་བསྐྱར་དུ་རབ་ཏུ་གནས་པར་བགྱི་གསུངས་ནས་སྦ་སྨྱུག་ཞིག་གི་རྩེར་རྨ་

བྱའི་མདངས་ཐིག་གཅིག་དང་མགུལ་དུ་དར་འཕན་སེར་པོའི་ངོས་སུ་མཚལ་གྱི་
ཁ་དོག་ལྟ་བུས་ཀུན་མཁྱེན་ཀློང་ཆེན་རབ་འབྱམས་གང་ཤར་རང་གྲོལ་རྩལ་
ཞེས་བྲིས་པ་སྤྱི་བོར་བཞག སྤྱན་ལྟ་སྟངས་ཀྱིས་གཟིགས་ཏེ་དགོངས་པ་གཏད་
ནས་ཨ་ཨ་ཨཱཿཞེས་གསུངས་པས་སྔར་རིག་འཛིན་ཆེན་པོས་གསུངས་པའི་
གནས་རྣམས་ཡིད་ལ་ཏུར་གྱིས་དྲན། དཀའ་བའི་གནད་ཐམས་ཅད་རང་གྲོལ་
ལ་སོང་ནས་ཚིག་དོན་གཉིས་ཀ་ལ་གཞན་དྲིང་མི་འཇོག་པའི་ངེས་པ་རྙེད་པ་
འདི་རིག་འཛིན་ཆེན་པོ་ཀུ་མཱ་རཱ་ཛའི་བཀའ་དྲིན་ལས་བྱུང་བ་ཡིན་པས། སླད་
ནས་བདག་གི་རྗེས་སུ་འཇུག་པ་དག་གིས་བརྒྱུད་པ་གངས་ལ་ཐུག་པའི་ཆུ་
མགོར་ཡིད་ཆེས་པའི་ཕྱིར་བྲིས་པ་ལགས། དེ་ཡང་རང་ལོ་ཉེར་དགུ་སོན་དུ་ཉེ་
བ་ན། རྟའི་ལོའི་ཟླ་བ་བཅུ་གཉིས་པའི་ནང་ཙམ་ན་ལུས་བསྐྱེད་པའི་མ་དྲིན་མོ་
ཆེ་གློ་བུར་དུ་མཁྲིས་སྐྲན་ནད་ཀྱིས་བཏབ་ནས་སྨན་དཔྱད་དང་རིམ་གྲོ་ཅི་བྱས་
ཀྱང་ཕན་སྐྱེད་མ་བྱུང་པར་གཏེར་ཆེན་རིན་ཆེན་གླིང་པའི་བརྟགས་བབས་སུ་
རྒྱལ་ཆེན་སྐུ་ལྔའི་གསོལ་མཆོད་སྟོང་རྩ་གྲུབ་ན་ཕན་ངོ་བབ་པར་ངེད་དཔོན་
སློབ་འགའ་རེས་བཏོན། སྟོང་རྩ་གྲུབ་པའི་ནུབ་ང་གཉིད་དུ་སོང་མ་སོང་གི་
མཚམས་ཤིག་ཏུ་རྟ་ཡི་རྨིག་སྒྲ་དང་། དྲིལ་གཡེར་གྱི་སྒྲ་བཅས་རྟ་པ་མང་པོ་ཞིག་
བྱུང་སྣང་ལ་བལྟས་པས། ཆོས་སྐྱོང་རྒྱལ་ཆེན་སྐུ་ལྔ་ཐམས་ཅད་ཀྱང་ཆིབས་རྟ་
དར་དང་ཟ་འོག་རིན་པོ་ཆེའི་སྒ་ཆ་ཅན་ལ་བཅིབས་ཤིང་ཟ་འོག་སེར་སྨུག་གི་
ན་བཟའ་གསོལ་བ། ཞྭ་མོ་ལྕགས་མདའ་ཅན་མནབ་པ་ཤ་སྟག་བྱུང་བ་དང་
བདག་ལ་གུས་འདུད་ཞེ་ས་དང་བཅས། ཁྱེད་བཀའ་ནན་ཆེ་བས་ངེད་ཅག་ད་
ཉྩ པེ་དཀར་དཀོར་མཛོད་གླིང་ནས་འོང༌། ལན་གཅིག་འདིར་མཆི་རྒྱུ། སྔོན་གྱི་
དམ་ཚིག་གཉན། སྔོན་ལས་བཟློག་ཏུ་མེད། འཕྲལ་གྱི་རྐྱེན་ངན་མིན། ཞེས་ཟེར་

ནས་ཡུད་ཙམ་ཞིག་ནས་ག་ཤེད་དུ་གཤེགས་སོང་། དེ་ཙམ་ན་མཛེས་བྱེད་པདྨ་
སྐྱེས་ཡིན་སྙམ་པའི་བུད་མེད་ཞིག་གིས་ཁྱོད་ཀྱི་ཨ་མ་དེ་སྔོན་ལས་ཀྱིས་འཕེན་
པས་ཚེ་ཟད་ལ་ཐུག་པ་ངེད་ལྕམ་དྲལ་གྱིས་ཅི་བགྱི་མ་མཆིས། ཕར་ལ་གཟིགས་
དང་ཟེར་བར་བལྟས་པས། མ་རྒན་གྱི་ནད་མལ་དེ་ན་བུད་མེད་ནག་མོ་སྐྲ་དང་
སྨྲ་ར་དམར་སེར་ཁྱུག་གེ་བ་གཅེར་མོ་སྟག་ལྤགས་ཀྱི་ཤམ་ཐབས་ཅན་ཁྲིའུ་ལ་
བཟང་པོའི་འདུག་སྟངས་ཀྱི་བསྡད་བཞིན་དུ་བུད་མེད་མང་པོས་ཁྱོགས་ལ་
བཏེགས་གྲབ་འདུག་པ་མཐོང་བས་གསལ་སྣང་དེ་ཡལ། མའི་རྨི་ལམ་དུའང་
བན་དེ་གསེར་གྱི་གཙག་བུ་བཟུང་བ་ཞིག་གིས་ངེད་ཀྱིས་སྨན་པར་བཏང་བ་
ཡིན་ཟེར་ནས་རྩིབས་མའི་བར་ནས་རྨ་བཏོད་དེ། རྟ་རྔའི་ཉག་མ་འདྲ་བ་མང་
པོ་བླངས་སོང་བ་རྨིས་ཟེར། དེ་ནས་ཞག་བཅུ་གསུམ་བར་ནད་མེད་འདྲ་བར་
སོང་། སླར་ཡང་ནད་ཁམས་ཕྱིར་ལྡང་གིས་ཟླ་བ་བཞིའི་བར་ཉིན་མཚན་མེད་
པར་སྙིང་རྗེ་དང་བདེ་སྡུག་གཏོང་ལེན། ནད་གཡོག་ཀྱང་བགྱིས་པས་དེས་རང་
གི་སྡིག་སྒྲིབ་དག་པ་ཡིན་སྙམ་བགྱིད། ལུག་གི་ལོའི་ཟླ་བ་གསུམ་པའི་ཚེས་
བཅུའི་ནུབ་མོ་ཅུང་ཟད་གཉིད་དུ་ཡུར་བའི་སྣང་ཆར། དབུས་ལྷ་རི་ཡེར་པ་
བྲག་གི་བྱང་ངོས་དེར་བྲག་ཕུག་མི་ཤོང་ཙམ་གྱི་ནང་ངེད་ཉང་བན་ཏིང་འཛིན་
བཟང་པོ་ཡིན་རྒྱུ་དང་སྒྲུབ་པ་ལ་ཞུགས་ཚུལ་གྱིས་འདུག་པའི་མདུན་དེར། བུད་
མེད་མཛེས་མ་བཟང་གོས་ཁ་དོག་ལྔ་ལྡན་རིམ་པར་བརྩེགས་པའི་ཕྱི་ན་གོས་
སྔོན་པོ་དྲི་མ་ཅུང་ཟད་ཆགས་པ་གསོལ་བ་ཞིག་ཕེབས་འདུག་པར་བདག་གིས་
འདི་སུ་ཡིན་སྙམ་པའི་མུར་བུད་མེད་དེས། བུ་མོ་ང་ནི་ཉེར་བཞིའི་ཡུལ་ནས་
འོང་། །ངོ་བོ་གཅིག་ལ་རྣམ་པ་ཐ་དད་པ། །རྡོ་རྗེ་ཕག་མོ་ཛྙཱ་ན་སཱ་ག་ར། །གསང་
སྔགས་རྒྱུད་ཀྱི་བདག་མོ་ང་མིན་སུ། །ཞེས་གསུངས་ནས། འཇམ་དཔལ་སྒྱུ་

འཕྲུལ་དྲྭ་བ་ཆེན་པོའི་དབང་དང་རྒྱུད་བཤད་བཅས་གནང་། འོ་ད་ནས་བཟུང་
བོད་ཡུལ་ས་འོག་ཀུན་གྱི་ཟབ་གཏེར་སྨིན་གྲོལ་ཐམས་ཅད་ལ་དབང་བ་ཡིན།
དངོས་གཏེར་གྱི་དགོས་པ་ཆུང་སྔ་མ་རྣམས་ལ་འཆད་ཉན་གྱིས། གསུངས་ནས་—
མིག་འཕྲུལ་ལྟ་བུའི་སྣང་ཆར་ན་བཟའ་ནང་མ་སྐུ་དྲོད་ཅན་དེ་ཕུད་ནས་ངེད་ཀྱི་
ལུས་ལ་གཡོགས་བྱུང་བས་རྐྱེན་དེས་བདེ་སྟོང་རྣམ་པར་མི་རྟོག་པའི་ངང་དུ་
འབྱམས་ཀླས། དེའི་རྗེས་ཀྱི་སྣང་ཆར་ཕྱི་རོལ་གྱི་ཚ་གྲང་དང་རྡོ་དབྱུག་ཚེར་མ་
སོགས་རེག་བྱ་འཇམ་རྩུབ་ཐམས་ཅད་བདེ་བར་ཤར་ནས་ཉམས་དེས་ཟླ་བ་
གཅིག་གི་བར་འཁྱོངས་པ་བྱུང༌། དེའི་བྱིན་རླབས་ཀྱིས་རིན་ཆེན་གཏེར་མཛོད་
ལན་གསུམ་དང་། གཞན་ཡང་སྔགས་ཀྱི་སྨིན་གྲོལ་གང་འཆད་པའི་སྐབས་
སུའང་བར་ཆད་ཅུང་ཟད་མ་བྱུང་བ་འདི་རྒྱལ་ཡུམ་འཕགས་མ་མཆོག་གི་
ཐུགས་རྗེའི་མཐུ་ལས་བྱུང་བ་ལགས། དེ་ནས་ཟླ་བ་བཞིའི་ཚེས་བཅུའི་ཉིན་ས་
གཡོས་ཤིང་འོད་ཟེར་གྱི་སྣང་བ་དང་བཅས་མ་རྒན་མོ་དུས་ཀྱི་ཆོས་ཉིད་དུ་གྱུར་
ཏེ་ཕུང་པོ་ཞུགས་ལ་སྦྱངས་བའི་བར་སྔ་ཕྱི་ཐམས་ཅད་དུ་ལྟས་ཁྱད་པར་ཅན་
མང་དུ་བྱུང་ཡང་སྙིགས་དུས་ཀྱི་སྐྱེ་བོའི་རྣ་བར་མི་མཛེས་པས་དེ་ཙམ་ལས་མ་
བྲིས་སོ། ། །དེ་ནས་ལྗོན་པ་ལུང་འདིར་འོང་ནས་མར་མེ་ཁྲི་མཆོད་གཅིག་བཟང་
སྤྱོད་སྟོང་ཚར་གསུམ་བཅས་བསྒྲུབས་དེ་དུས་བསམ་པ་དག་པས་ཡིན་སྙམ།
གང་ལྟར་ཡང་མར་ཁུ་འཕེལ་བ་དང་། མཆོད་སྟེགས་ཀྱི་ངོས་ལ་མཆོད་པའི་སྤྲིན་
གཟུངས་རང་བྱོན་དུ་ཕེབས་ཤིང་མར་ཞུན་སྐག་པའི་སྟེང་དུ་རྟགས་བརྒྱད་རྫས་
བརྒྱད་ཀྱི་རི་མོ་བཀྲ་བ་ཀུན་གྱི་སྤྱོད་ཡུལ་དུ་གྱུར། གཏེར་ཆེན་ངག་དབང་
བསྟན་འཛིན་རིན་པོ་ཆེའི་མདུན་རྙིང་མ་རྒྱུད་འབུམ་གྱི་ལུང་ཞུས། ཉིན་ཅིག་
གཏེར་ཆེན་གསུང་ལས། ངེད་རང་དཔོན་སློབ་ཚེ་རབས་མང་པོར་བླ་སློབ་རེས་

མོས་ཀྱི་འབྲེལ་བ་ཡོད་པས་སང་ཉིན་གསང་བ༴་ཉིན་གསང་བདག་ཞལ་ལུང་འདི་ལ་དགོངས་
རྒྱན་གྱི་བཤད་བསྡུས་ཤིག་གྱིས། ངས་ཞུ་དགོས་གསུངས་པ་བཞིན་ཕུལ། རྒྱུད་
འབུམ་གྱི་ལུང་གྲུབ་པ་དང་རྫོགས་ཆེན་དུ་ལན་གཅིག་སོང་། མཁན་པོ་ལྷ་རྒྱལ་
མདུན་ཚད་མ་རྣམ་འགྲེལ་ཞུས་གཞན་དོན་རྗེས་དཔག་གི་སྐབས་ཅུང་ཟད་བློ་
འཇུག་དཀའ་བ་བྱུང་བར་ལྷག་པའི་ལྷ་ལ་གསོལ་བ་བཏབ་པས་ཇི་བཞིན་ཤེས་
པ་བྱུང་། དེ་དུས་འཇམ་དཔལ་དབྱངས་ལ་བསྟོད་པ་ཞིག་ཀྱང་བརྩམས། མཁན་
པོ་གཞན་དགའི་མདུན་གོ་རམས་པའི་འཇུག་ཊཱིཀ་ལྟ་ངན་མུན་སེལ། ཐེག་
མཆོག་དབུ་མའི་སྤྱི་དོན། མངོན་རྟོགས་རྒྱན་དཀའ་འགྲེལ། འཇུག་ཊཱིཀ་རང་
ལུགས་ཁོང་གིས་བཀོལ་བ་དེ་དང་། ཀློང་སྙིང་རྩ་རླུང་བཅས་ཐོབ། མཁན་པོ་ལྷ་
རྒྱལ་དང་ཁོང་རྣམ་གཉིས་ལ་ཚིག་གསུམ་གནད་བརྡེག་གོལ་ཤོར་ཚར་གཅོད་
གཉིས་ཕུལ། མཁན་པོ་བསོད་ཆོས་མདུན་མཁས་མཇུག་དང་རབ་ལན་བཅས་
ཞུས། ཁོང་ལ་ཁྲེགས་ཆོད་སྙན་བརྒྱུད་ཀྱི་ཁྲིད་དང་། ཡེ་ཤེས་བླ་མའི་ཁྲིད་གནད་
བསྡུས་ཞིག་དང་། གཞན་ཡང་བློ་གསལ་འགའ་ལ་ཟླ་བ་བརྒྱད་ཀྱི་བར་འདོད་
ཆོས་རྣམས་སོ་སོར་ཕུལ། མཚན་མོ་མར་མེའི་སྣང་བ་ལ་བརྟེན་ནས་ཤེར་ལེ།
མདོ་རྩ། སྡོམ་གསུམ་རྣམས་ངེས་རྣམ་བཤད་དགོས་པ་བྱུང༌། རེ་ཞིག་འདུག་
སྙམ་ཀྱང་བྲེལ་ཟིང་གི་གཡེངས་པས་སོས་བསོད་པོ་མ་བྱུང་ནས་ཕྱིར་འོང་རྩིས་
ལ་རྫོགས་སྤྲུལ་རིན་པོ་ཆེས། སྤྱིར་ཕྱི་བན་རྣམས་མཁན་པོར་བསྐོ་སྲོལ་མེད་ཀྱང་
དབོན་པོ་ཚང་དང་ལུང་རྟོགས་གཉིས་ཁོང་གི་མ་དགོན་གྱི་བླ་མ་དངོས་དང་
ཁྱད་པར་མེད་པས་མཁན་པོ་ལྷ་རྒྱལ་རྗེས་སུ་ཁྱེད་མཁན་པོ་སྡོད་དགོས། གཏོ་
རིའི་ཁང་པ། པད་གྲགས་ཁང་པ། ཀླུ་རྒྱལ་ཁང་པ། ཀླུ་ཕྲུག་ཁང་པ་བཞི་ཀ་གང་
གི་བློ་བབ་ཆེ་ཡང་གནང་ཆོག་གསུངས། ཕྱག་མཛོད་ནས་དེ་བཞིན་བཀའ་སྦྱར།

ཁྱད་པར་ཀླུ་རྒྱལ་ཀླུ་ཕྲུག་གཉིས་ཀྱི་ཁང་པ་འཁོར་གཞིས་བཅས་གནང་གསུང་
བྱུང་ཡང་སྔར་བླ་མ་བཀའ་དྲིན་ཅན་ལུང་རྟོགས་ཀྱིས་རྫོགས་ཆེན་དུ་ཡུན་རིང་
མ་འདུག་གསུངས་དོན་བཞིན་སྡོད་རྒྱུའི་བློ་སྣ་བསྟུངས་ནས་ཀར་གླིང་ཞི་ཁྲོའི་
སྒྲུབ་ཆེན་ཕྱག་བཞེས་ཆོས་དབྱིངས་རོལ་པའི་རྡོ་རྗེས་ཆོག་བསྒྲིགས་གནང་བའི་
སྒྲུབ་ཁོག་དེ་སྟེང་ནས་སྒྲུབ་ཆེན་གྱི་ལག་ལེན་དང་། གཞན་ཚོགས་ཆེན་འདུས་
པའི་སྨན་སྒྲུབ་ཀྱི་ཕྱག་ལེན་བཅས་དབུ་མཛད་པད་ནོར་དང་། མཆོད་དཔོན་
ཀུན་བཟང་བསྟན་འཕེལ་གཉིས་མདུན་སྦྱངས་ནས་རྟ་ཁོག་སར་ཀཿཐོག་ཚང་
གིས་རྟེན་སྦྱར་ཞི་ཁྲོ་ཉིན་ཤས་འཚོགས་རྒྱུ་ཡོད་པ་དེ་སྒྲུབ་ཆེན་དུ་ཞལ་བསྒྱུར་
བས་སྒྲུབ་ཆེན་ལན་བཅུ་དགུ་ཙམ་ཚུགས། དེ་དུས་སྒྲུབ་ཁང་ལ་འཇའ་ཡི་ཀ་བ་
ཟུག་པ། ཚོགས་ཆང་འཛད་མེད་དུ་འཕེལ་བ། རྩ་བའི་རིལ་བུ་ལས་མང་དུ་
འཕེལ་བ་དང་དཀྱིལ་འཁོར་གྱི་གཞིའི་ས་སྟེགས་ལ་སྟོན་ཁ་ཡིན་ཀྱང་མེ་ཏོག་
དཀར་པོ་ཡུ་བ་རིང་པོ་ཅན་མང་དུ་སྐྱེས་ཤིང་སྨན་གྱི་ཕོ་བྲང་དུ་སྨན་ལ་སྐུ་རང་
བྱོན་བྱུང་བ་དང་། ཨ་རུ་ནག་ཆུང་མང་པོ་སྨན་ཕྱེའི་ནང་གློ་བུར་དུ་བྱུང་བ་
སོགས་འབྲེལ་ཚད་དོན་ལྡན་གྱི་རྟགས་མངོན་དུ་སྣང་བ་ཡིན་སྙམ་བགྱིད། རྗེས་
ནས་སྐྱབས་རྗེ་སི་ཏུའི་བཀས་ཞི་ཁྲོ་བཀའ་བརྒྱད་སྨན་སྒྲུབ་དུ་བསྒྱུར་དགོས་
ཕེབས་པར་སྨིན་གླིང་གི་ཕྱག་བཞེས་ཅན་གྱི་བཀའ་བརྒྱད་སྨན་སྒྲུབ་ཚར་བཅོ་
ལྔ་ཙམ་ཚུགས། རི་ཁྲོད་ལྗོན་པ་ལུང་དུ་རེ་ཞིག་སྡོད་རྩིས་ཀྱིས་ཕྱོགས་འདུས་ཀྱི་
དགེ་འདུན་མང་དུ་ཡོད་པ་ལ་དགུན་ཁར་མཛོད་བདུན་གྱི་ལུང་འདོན་པའི་
སྔོན་དུ་ཡུམ་ཀའི་དབང་ཞིག་བགྱིས་པར་ཐོད་པ་ཆུས་བཀང་བ་ཆང་ཁ་དོག་དྲི་
རོ་ཕུན་སུམ་ཚོགས་པར་སོང་། མེ་ལོང་ལ་ཡུམ་ལྔའི་ས་བོན་བྲིས་པ་རང་བྱོན་
ལྟར་འབུར་དུ་དོད། མཛོད་བདུན་ལུང་དབུ་འཛུགས་ཉིན། བུད་མེད་རིན་པོ་

ཆེ་དང་མུ་ཏིག་གི་རྒྱན་ཅན་ཞིག་བྱུང་ནས་ཆོས་ཐུན་གཅིག་ཙམ་ཉན་ནས་གར་
སོང་ཆ་མེད་དུ་སོང་། དེར་གཞི་གྲྭ་རྣམས་ནས་ཕྱི་གྲྭ་ཞིག་གི་གྲོ་སྐྱེལ་ཡིན་སྙམ་
བགྱིས། ཕྱི་གྲྭ་རྣམས་ནས་འདི་ཀའི་བུད་མེད་ཡིན་སྙམ་བྱུང་ཟེར། དོན་ལ་རྡོ་རྗེ་
སེམས་ཉིད་ངལ་གསོ་ལ་བཤད་པ་གཡུ་ཡི་སྒྲོན་མ་དགྱེས་པའི་རྟགས་སུ་གོ།
ཞིག་བྱས་པར་དེ་ཉིན་རི་ཀླུང་ཐམས་ཅད་འཇའ་ཡིས་ཁེངས། ནམ་མཁའ་ལ་
འཇའ་འོད་ཟླུམ་པོ་འཁྱིལ་བའི་ཐིག་ལེ་དུ་མའི་ནང་ནས་མེ་ཏོག་དཀར་པོ་སེ་
བའི་མེ་ཏོག་ཙམ་མང་པོ་བབ། དགོང་མོ་འཇའ་ཕལ་ཆེར་ས་ལ་ཐིམ། འགའ་རེ་
ནམ་མཁའ་ལ་སོང་བས་ཐམས་ཅད་ཀྱིས་ངོ་མཚར་བར་བརྩིས། བདག་ནི་བློ་ཡི་
སྤྲོས་པ་ཆོས་ཉིད་དུ་ཆོད་པས་བཟང་ངན་གྱི་སྣང་བ་གང་ལའང་རེ་དོགས་ཀྱི་
འཛིན་པ་ཞིག་ནས་ཐམས་ཅད་མཉམ་རྫོགས་ཆེན་པོ་ཕྱམ་བརྡལ་དུ་སོང་། དེ་
ནས་ནུབ་གཅིག་གི་སྣང་ཉམས་ལ་བུད་མེད་རྒྱབ་ཐམས་ཅད་སྤོས་ཤེལ་སྤུས་
གཙང་བ་ཤ་སྟག་གི་རྒྱན་ཕྱར་བའི་རྒྱ་ཁྱོན་ཙམ་གྱིས་བརྒྱན་པ་དྲེའུ་ལ་ཆིབས་པ་
ཞིག་འོང་ནས་ད་འགྲོ་དགོས་ཟེར། ཁྱོད་སུ་ཡིན་གང་དུ་འགྲོ་སྨྲས་པས་བདག་
སྔ་འགྱུར་མདོ་སྒྱུ་སེམས་གསུམ་གྱི་བདག་མོ་རེ་མ་ཏི་བྱ་བ་ཡིན། ཉིད་ཀཿཐོག་
ཏུ་འགྲོ་དོན་སྐྱོང་བའི་དུས་ལ་བབ་པས་འགྲོ་ཟེར། བདག་གིས་ང་གདན་
པོ་ལ་འོས་པའི་བླ་མ་གང་ཡང་མིན། སྙོམས་ཆུང་གི་ཆོས་ཞུ་རེ་ཟུང་བསྐྱང་ན་
འཐད་སྨྲས་པས། ཨེ་འོས་ང་རང་གིས་ཤེས། འདི་ཆིབས་ཟེར་ནས་ས་ལ་བབ་ཏེ་
སྣམ་ཕྲག་ནས་རྒྱ་གསེར་འདྲ་བའི་བཟང་གོས་ཀྱི་གདིང་བ་ཞིག་བླང་ནས་སྒ་
སྟེང་དུ་བཀབ། སྲབ་མདའ་ནས་བཟུང་སྟེ་འདུག་པ་རྨིས་པས་ཅི་ཡིན་སྙམ་པ་
དང་། ཕྱིར་ཉིན་ཀཿཐོག་སི་ཏུ་རིན་པོ་ཆེ་ནས་བསླབ་གྲྭ་འཛུགས་བཞེད་ཀྱིས་
དེར་འོང་དགོས་པའི་གསུང་ཤོག་འབྱོར་ཡང་། རེ་ཞིག་ངང་འཐེན་བྱས་པས་ལོ་

ཤས་འགོར། མཚམས་རེར་གསུང་བྲིས་ནམ་འབྱོར་ལ་སྔར་གྱི་བུད་མེད་དེ་འོང་
ནས་འགྲོ་དགོས་ཟེར། ཉིན་གཅིག་བུད་མེད་དེ་ལ་ང་སོང་ན་ཕན་ཐོགས་འབྱུང་
ངམ།སི་ཏུ་རིན་པོ་ཆེ་ཁོང་ཐུགས་བསྐྱེད་ཅི་འདྲ་སྨྲས་པས་ཁོང་ས་བཅུའི་
སེམས་དཔའ་ཆེན་པོ་བསྟན་པ་སྤྱི་དང་བྱེ་བྲག་གདན་ས་གང་དུ་རབ་བྱུང་གི་
རྒྱུན་བཙུགས། རིས་མེད་པའི་བསྟན་པ་འཛིན་སྐྱོང་སྤེལ་བ་དང་བཤད་གྲྭ་དང་
སྒྲུབ་པའི་སྡེ་འཛུགས་པ་སོགས་ཐུགས་བསྐྱེད་རླབས་ཆེ། ཁྱེད་དབུ་འོད་ཡེ་ཤེས་
འབུམ་པ་དང་ཟངས་རི་འབུམ་པ་སོགས་ཀྱི་དུས་གདན་ས་དེ་བསྐྱངས་བསྐྱངས་
པ་ཡིན་པས་རང་མི་རང་ཁྱིམ་དུ་འགྲོ་བར་མི་སྤྲོའམ་ཟེར། དེ་ནས་གཟོད་འགྲོ་
ཐག་བཅད་ཡོད་པར་ནུབ་གཅིག་ཉིང་འཁྲུལ་གྱི་སྣང་བར། དམ་པ་ཡབ་སྲས་ཀྱི་
གཙོས་དགེ་སློང་མང་པོ་ཁང་པ་ཆེན་པོ་ཞིག་གི་ནང་དུ་བཞུགས་འདུག་པ་དེའི་
སྒོ་ཙམ་ན་དཔེ་ཆ་མང་ཞིག་བརྩིགས་པ་ཅན་གྱི་ནང་དུ་ཕྱིན། རྗེ་ནམ་མཁའ་ལྟ་
བུ་མཐའ་དབུས་བྲལ། །སོགས་ཀྱིས་གསོལ་བ་བཏབ་བྱིན་རླབས་ཞུས། དཔེ་ཆ་
འདི་རྣམས་ཇི་ལགས་ཞུས་པས། འདི་རྣམས་མདོ་སྒྱུ་སེམས་གསུམ་གྱི་དཔེ་ཆ་
ཡིན། བདག་པོ་སྤྲོད་མཁན་མེད་ནས་རྒྱུན་རིང་པོར་སོང་བས་དཔེ་ཡང་ཁ་ཡར་
བརླག འགའ་རེ་ལ་སི་ཏུ་སྤྲུལ་སྐུ་ནས་བདག་བགྱིས་པས་འདི་དག་ལུས་པ་ཡིན་
གསུངས། ད་དུང་མང་ཙམ་གདའ་ཞུས་པས། བུ་མེད་ན་ཕ་ནོར་མང་བས་ཅི་
ཕན་བདག་པོ་ཡོང་ན་གནང་རྒྱུ་ཡིན་གསུངས། འོ་ན་མདོ་སྒྱུ་སེམས་གསུམ་གྱི་
དཔེ་ཆ་ཞིག་གནང་ཐུབ་པ་ཞུས་པས། ངེད་ཀྱི་དུས་ན་སྤྱི་མདོ་ལ་རྩལ་དུ་བཏོན་
ནས་བཤད་པས་དེ་དུས་ཕན་ཐོགས་ཆེན་པོ་བྱུང༌། ད་ཕན་འགྲོ་དོན་ཡོད་པ་མི་
འདྲ། སེམས་ཕྱོགས་ཁྱོད་རང་ལ་ཡོད་པ་དེས་ཆོག སྒྱུ་འཕྲུལ་འདི་ལ་བཤད་པ་
ཞིག་བྱེད་ཆོག་ཅེས་དབུ་ནས་མར། གསང་བའི་སྙིང་པོ་དེ་ཁོ་ན་ཉིད་ངེས་པ་

རྒྱུད་ཀྱི་རྒྱལ་པོ་ཞེས་པ་ཙམ་གྱི་མཐར། ཆོས་རྔ་ཆེན་པོའི་སྒྲ་ཡིས་ནི། སོགས་
གསུངས་པས་གསལ་སྣང་དེ་ཡལ། ཀཿཐོག་ཏུ་མ་སོང་བའི་སྔ་རོལ་དུ་རིག་
འཛིན་ཆེན་པོ་སྣ་ཚོགས་རང་གྲོལ་གྱི་མདུན་རྫོགས་པ་ཆེན་པོ་དགོངས་པ་ཟང་
ཐལ། མཁའ་འགྲོ་ཡང་ཏིག་བླ་མ་ཡང་ཏིག་བཅས་ཀྱི་དབང་ཞུས། དེ་དུས་
རྟོགས་འབུལ་ཞིག་བྱས་པས་ཐུགས་དགྱེས་ཚོར་ཆེར་མཛད། རང་རེ་གཉིས་
རྟོགས་པ་གོ་བསྡུར་བྱས་ཀྱང་ཆོག གཅིག་གིས་གཅིག་ལ་རྟོགས་འབུལ་བྱས་ཀྱང་
ཆོག ཁོང་དགུང་གྲངས་བཅུ་གསུམ་དུ་ཀཿཐོག་ཏུ་ཕྱིན། སི་ཏུ་ཆོས་ཀྱི་བློ་གྲོས་
མདུན་རྡོ་རྗེ་སྙིང་པོའི་སྔོན་འགྲོ་གསན། དེ་དུས་འཆི་བ་མི་རྟག་པ་ངེས་པར་
རྒྱུད་ལ་སྐྱེས་ཏེ་ལོ་ཤས་སྒྲིབ་སྦྱོང་བགྱིས། དེ་ནས་སི་ཏུ་གོང་མའི་མདུན་རྩ་རླུང་
དང་རྫོགས་ཆེན་གྱི་ཁྲིད་ཞུས། དགུངས་གྲངས་ཉེར་གཅིག་དུས་རིག་པའི་ངོ་བོ་
མཐོང་སོ་བཞིའི་བར་རིག་པ་རྐྱང་འདེད་ཀྱིས་ཉམས་ལེན་བྱས། དེ་དུས་རྒད་
པོས་རྟོགས་པ་འདི་འདྲ་ཞིག་རྙེད། དེ་ཡན་ཅི་ཡང་བོགས་དབྱུང་དུ་མི་འདུག་
ཅེས་རྟོགས་པ་བརྙེས་ཚུལ་གསུངས་བྱུང་བས་རྫོགས་པ་ཆེན་པོའི་རྣལ་འབྱོར་པ་
བྱ་བ་འདི་འདྲ་ཞིག་ལ་བྱ་སྙམ་པ་ཤར། དེར་ཁོང་གི་སྒར་བཞུགས་ཞལ་སློབ་
རྣམས་ལ་ངེད་སར་རྟོགས་འབུལ་དགོས་ཚུལ་ཕེབས་པས་སློབ་མ་ཕལ་ཆེར་
རྟོགས་འབུལ་ཞུ་བྱུང་བ་ལ་རང་གི་ཤེས་ཚོད་ཀྱིས་སྒྲོ་འདོགས་བཅད། དེ་ནས་
རྡོ་རྗེ་སྙིང་པོའི་སྔོན་འགྲོ་དང་དངོས་གཞིའི་ཁྲིད་གསུངས་པས་ངེད་དང་སློབ་
མའི་གཙོ་བོ་ཕལ་ཆེར་ལ་ཁྲིད་རྒན་རང་གི་སྟེང་ནས་ཡུན་རིང་པར་གསུངས།
ཀཿཐོག་པའི་ལུགས་ཀྱི་ཁྲིད་རྐང་མང་ཞིག་གནང་ནས་འདི་རྣམས་སི་ཏུ་གོང་མ་
ལས་ཁོང་གིས་གསན་པའི་བརྒྱུད་པ་ཁྱད་པར་བ་ཡིན། ཁྱེད་ཀཿཐོག་ཏུ་འགྲོ་ན་
ལོ་རེ་ལ་སྔོན་འགྲོ་འདི་ཚར་རེ་ཆད་མ་འཇུག་གསུངས། ད་ཁོང་ལ་སྨིན་གཏེར་

གྱི་མཁའ་འགྲོ་ཡང་ཏིག་གི་ཁྲིད་འདི་ཁྱོད་ལ་ཤེས་རབ་ཀྱི་རྩལ་ཅི་ཡོད་ཀྱིས་
བཤད་པ་ཕུལ་དགོས་གསུངས་བྱུང་བར། ཉིད་ནས་སྔར་གསན་ཡོད་ལས་
ལུང་ཙམ་འབུལ་དགོས་ན་མ་གཏོགས་བཤད་པ་འབུལ་མི་ཕོད་ཞུས་ཀྱང་སྐྱོན་
མེད་འདི་ལ་རྟེན་འབྲེལ་གྱི་དགོས་གནད་ཆེ་གསུངས་པའི་བཀའ་ནན་ལྡོག་མ་
སྤོབས་པར་དེའི་བཤད་པ་ཕུལ། གཏེར་སྟོན་རིན་ཆེན་གླིང་པར་མཛོད་བདུན་
ལུང་དང་། ངལ་གསོ་བའི་བཤད་པ་ཕུལ། ཚུར་ཁོང་གི་གཏེར་གསར་གཤིན་རྗེ།
འཇམ་དཔལ་ཚེ་བདག་ནག་པོ། རྡོ་རྗེ་ཁྱུང་ཁྲ་བཅས་ཀྱི་དབང་གནང་ཞིང་རྩ་
བའི་ཆོས་བདག་ཏུ་ལུང་གིས་ཟིན། ཆོས་རྒྱལ་ཆེན་པོའི་སྐྱེ་ཕྲེང་ཡིན་ཚུལ་དང་
འབྲེལ་བའི་ཞབས་བརྟན་ཚིག་བཅད་དང་དངོས་འབུལ་སྦོམ་མཐོ་བ་གནང་།
དེ་ནས་སྒོ་ཛི་གཏེར་སྟོན་ཡེ་ཤེས་འབྱུང་གནས་ཕེབས་དེ་ལ་མཛོད་བདུན་ལུང་
ཚར་གཅིག་ཕུལ་ནས་ལྗོན་པ་ལུང་དུ་ཕྱིར་ཐེག དེའི་དབྱར་ངོས་ལ་ཀཿ
ཐོག་གཉེར་པ་རིག་རྡོར་དཔོན་གཡོག་བསུ་བ་སླེབས་ཀྱང་ཁྲོམ་ཆུ་ཕྱུར་བ་དང་
འཕྲད་པས་ཨ་འཛོམ་སྒར་ལས་འདིར་མ་ཐར། སི་ཏུ་རིན་པོ་ཆེའི་གསུང་བྲིས་
གཡག་གི་རྭ་རྩེར་བཅིངས་ནས་ཚུར་རོལ་དུ་བཏང་བ་འབྱོར་བའི་ལན་དུ། སང་
ཕོད་སྤྲེལ་ལོ་ནང་ཀཿཐོག་ཏུ་འབྱོར་རྒྱུའི་དཀྲིགས་ཆོད་ཀྱི་ཡི་གེ་ཕུལ། ལོ་གཅིག་
བར་གཏེར་གསར་འཇམ་དཔལ་ཞི་དྲག་གི་བསྙེན་པ་བཏང་། བདུན་ཕྲག་
གཅིག་ནས་འཇམ་དཔལ་ནག་པོའི་ཞལ་མཐོང་མེ་ཏོག་སྔོན་པོའི་ཆར་སྒྲུབ་ཁང་
གི་ས་གཞི་ནོན་བ་ཙམ་བབ་རྟེན་གྱི་རིལ་བུ་རྣམས་བདུད་རྩིར་ཞུ། དྲག་པོའི་
བསྙེན་པ་ཨེ་རིང་འབུམ་ཕྲག་བདུན་བཟླས། དྲེགས་པ་སྡེ་བརྒྱད་ཀྱི་སྙིང་དུས་
གཅིག་ལ་ཟ་བའི་རྨི་ལྟས་བྱུང༌། ཕྱིས་སུ་སི་ཏུ་རིན་པོ་ཆེས་ཁོང་གཏེར་རྫུན་རེད་
གསུངས་ཀྱང་ངེད་ལ་ནི་ལོག་ལྟ་མ་སྐྱེས། གཏེར་སྟོན་རང་ཚད་མ་ཡིན་པ་འདྲ་

མཛད་པ་འདྲ་མིན་དང་ཞལ་རྫུན་ཕྲན་བུ་རེ་གཏེར་སྟོན་རྣམས་ཀྱི་གཤིས་ཀ་
ཞིག་ཏུ་སྣང་བ་དང་།གཏེར་ཆོས་ཀྱི་ཚིག་དོན་ཕུན་སུམ་ཚོགས་པ་ཤ་སྟག་
བཞུགས། གཏེར་ཆོས་ཀྱི་འགྲོས་འདྲ་བ་ཙམ་ཀྱིས་རྫུན་པར་སྒྲུབ་མི་ནུས། སྔར་
གྱི་རྩོད་མེད་ཀྱི་གཏེར་ཆོས་ཕལ་མོ་ཆེའི་ཚིག་རིས་ཉང་གུར་སོགས་ཀྱི་གཏེར་
ཚིག་དང་ཕྱོགས་འདྲ་བ་མང་དུ་བཞུགས་ཀྱང་དེ་ཙམ་གྱིས་རྫུན་པར་བསྒྲུབ་ག་
ལ་ནུས་སྙམ་པ་དྲན། སྤྲེའུ་ལོ་ཟླ་བ་དྲུག་པའི་མགོར་བསུ་མ་འབྱོར། དེ་ཕྲལ་ཀཿ
ཐོག་ཏུ་ཕྱིན་པས་ཚེས་བཅུའི་འཚོགས་པ་དང་འཕྲད། ཚོགས་མང་ནས་རོལ་
བསུ་དང་རྒྱུད་སྡེའི་ཁང་དུ་སྐྱབས་རྗེ་སི་ཏུ་རིན་པོ་ཆེ་གཟིམ་ཁང་སྒོ་འགགས་
བར་བསུ་མ་ལ་ཕེབས། ར་མཇལ་དཪ་རྩེ་སྤྲོད་དང་ནང་དུ་མདུན་གྲལ་ལ་
གསོལ་ཇ་ཉིན་གུང་གི་གསོལ་ཚིགས་བཅས་མཉམ་དུ་གནང་། རྒྱུད་སྡེའི་དབུ་
དང་པོ་འཇུག་སྐབས་ནས་སླེབ་པའི་རེ་བ་བྱས་ཀྱང་མ་སླེབ། རྒྱུད་སྡེ་དབུ་
ཚུགས་ནས་ལོ་གཉིས་སོང་ད་རེས་ཕེབས་པ་ཤིན་ཏུ་ལེགས། སང་ཚེས་བཅུའི་
ཚོགས་པ་ལ་ལེགས་བཤད་ཀྱི་མཎྜལ་ཞིག་ཕུལ་དགོས་གསུངས། ཕྱིར་ཉིན་རིན་
པོ་ཆེ་དང་། རྗེ་དབོན་བླ་མ་ཨ་སྟོབས། མཁན་པོ་ཀུན་དཔལ་རྣམས་བཞུགས་
པའི་ཚོགས་གྲལ་དུ་བཀའ་བརྒྱད་ཀྱི་བླ་མ་རིག་འཛིན་སྒྲུབ་པའི་དགོངས་པ་
མོས་གུས་ལམ་གྱི་ཟབ་གནད་དུ་རིམ་དགུའི་གནད་ཕལ་ཆེར་ཚང་བའི་བཤད་
པ་བྱས་པས་མཁས་པ་མགུ་བའི་ལེགས་བཤད་དུ་སོང་། རིན་པོ་ཆེ་དང་། རྗེ་
དབོན་རྣམ་གཉིས་ནས་ཕྱག་དར་སྐེར་སྒྲོན་གནང༌། ཚེས་བཅུའི་ནུབ་དྲི་མེད་
ཞིང་སྐྱོང་གི་འདྲ་ཞལ་མདུན་བདག་གཅིག་པུར་བདུད་ཕུར་གྱི་དབང་ལུང་
གཉིས་ཀ་གནང་ཞིང་། སང་ཉིན་ནས་སྐྱོར་དཔོན་དགོས་རྒྱུའི་བཀའ་ཕེབས།
ཕྱིར་ནང་རྒྱུད་སྡེའི་ལྷ་ཁང་དུ་ཆོས་ཀྱི་ཁྲི་ལ་མངའ་གསོལ་ཏེ། སྟོན་པའི་སྐུ་

གསེར་ཟངས་མ། རྡོར་དྲིལ། བུམ་པ། སྨན་རག ཤིང་གི་གཏོར་མ། དུང་དཀར་
ཆ། ཕྱག་ཤིང་། མིག་ཐུར། གཡབ་དར་ལྕགས་རྡོར་ཅན། ཆོས་གོས། གཟན། སྟོད་
འགགས་ཤམ་ཐབས། བཞུགས་གདན། བཟངས་གོས་ཀྱི་སྟོད་འབོག དཔེ་ཆ་
སྐོར་ཐེག་པ་སྤྱི་ཆིངས་པོད་གཅིག ཤེས་བྱ་མཛོད་པོད་གསུམ། མཆོད་རྟེན་ཆུང་
ངུ་བཅས་གནང་ནས་བཤད་པ་ཟེར་ན་ཁར་སང་གི་བཤད་པ་དེ་འདྲ་དགོས།
་མ་ཁྲོལ་ན་ཚིག་འགྲེལ་རྐྱང་པས་གར་ཡང་མི་ཕྱིན། སློབ་གཉེར་དོན་གྱི་ཁོག་མ་ཁྲོལ་ན་
གསར་བུ་རྣམས་ལ་དོན་གྱི་གནད་བསླང་ཏེ་བཤད་པ་བཀའ་དྲིན་མ་ཆུང་
གསུངས་ཏེ་ཕྱག་དར་གནང་ཏེ་ཆོས་ཀྱི་ཁྲི་ལ་ཆོས་ཀྱི་རྒྱལ་ཚབ་དམ་པར་དབང་
བསྐུར་བའི་སྐལ་བ་བཟང་པོ་ཐོབ།དེ་ནས་དབྱར་གནས་ལ་མཁན་པོ་ཀུན་
དཔལ་བཞུགས། སྡོམ་གསུམ་རབ་དབྱེར་ངག་དབང་ཆོས་གྲགས་འགྲེལ། གོ
རམས་པའི་དཀའ་འགྲེལ། ཤཱཀ་མཆོག་པའི་དྲིས་ལན་གསེར་ཐུར། མངའ་རིས་
པཎ་ཆེན་གསུང་རྣམས་བསྒྲགས་སྟོན་ཁ་ནས་ཚད་མ་རྣམ་འགྲེལ་དང་རིགས་
གཏེར་རྣམས་གསུངས། རིགས་གཏེར་ནང་ཕྱོགས་སྔ་ཕྱ་གཙང་དན་གསུམ་གྱིས་
འདོད་པ་བཀོད་ནས་དགག་པའི་སྐབས་རྣམ་འགྲེལ་གྱི་ཕྱོགས་སྔ་དང་མི་འདྲ་
བར་སྔ་རབས་པའི་ཕྱོགས་སྔ་དེ་རིགས་པ་ཤིན་ཏུ་ཕྲ་བའི་གནས་ཡིན་པས་
རིགས་པའི་འགྲོས་ངེས་དཀའ་བ་བྱུང་། རིགས་གཏེར་རང་འགྲེལ་ལ་དཔྱད་
པའི་སྐབས་ཞིག་ཏུ་རྨི་ལམ་ལ་བདག་ས་སྐྱའི་སྒོ་རུམ་གྱི་གཟིམས་ཤག་ཏུ་སླེབས་
འདུག་པར་ཆོས་རྗེ་པཎ་ཆེན་ལ་གསོལ་བ་བཏབ་པས་བཞུགས་ཁྲི་གཅིག་ན་
ཆོས་རྗེ་གྲགས་པ་རྒྱལ་མཚན་སྤྱི་གཙུག་ཅུང་མཐོ་བ་ལ་དབུ་སྐྲ་དཀར་སེང་ངེ་བ་
རབ་བྱུང་གི་ཆས་ཅན་དུ་བཞུགས་པ་ལ་བྱིན་རླབས་ཞུས། ་བདག་ལ་ས་པཎ་
རང་གི་ཕྱག་དཔེའི་སྟེང་ནས་རིགས་གཏེར་གྱི་བཤད་པ་ཞིག་ཞུས་པས། འོ་ཁྱོད་

གནས་གསར་པའི་དུས་ཚར་ཆེན་དང་ཁྱོད་གཉིས་ལམ་འབྲས་ཕྱོགས་ལ་བཀའ་
དྲིན་ཤིན་ཏུ་ཆེ། མན་ངག་སློབ་བཤད་ཀྱི་ཡིག་ཆ་ཡང་མང་དུ་བཞག་འོན་ཀྱང་
ད་རེས་ཀྱི་སྐྱེ་བ་འདི་ལ་བསྟན་པ་འདིར་ཕན་པ་ཞིག་མི་འོང་བས་རིགས་གཏེར་
གྱི་བཤད་པ་མི་འོང་གསུངས། འོ་ན་ཆོས་རྗེའི་ཕྱག་དཔེའི་ཁྲོད་ནས་རྒྱ་དཔེ་སྡེབ་
གཅིག་གསོལ་རས་ཞུ་བྱས་པས་པོ་ཏི་གཅིག་ནས་ཤོག་ལྡེབ་གཅིག་རང་བླངས་
པ་ལ་གཟིགས་ཏེ་འདི་ང་ཡི་ཞེན་པ་བཞི་བྲལ་བྱ་བ་དེ་དང་འཕྲད་འདུག་པས་
འདི་བཤད་གསུངས་ཏེ་གནང་བ་རྨིས་པ་ཆོས་རྗེ་གྲགས་པ་རྒྱལ་མཚན་གྱིས་
བྱིན་གྱིས་བརླབས་པའི་མཚན་མར་རྟོགས། དེ་ནས་ཡིད་བཞིན་མཛོད། མན་
ངག་མཛོད། ཆོས་དབྱིངས་མཛོད་བཅས་ལ་བཤད་པ་གནང༌། བྱ་ཡི་ལོ་མགོ་
ཟིན་མཚམས་རྫ་སྟོད་ཕྱོགས་སུ་རྒྱ་ཟིང་གིས་མཁན་རིན་པོ་ཆེ་ཀུན་དཔལ་ཡར་
ཕེབས་དགོས་ཤར།
གསུམ་པ། གཞན་དོན་ཇི་ལྟར་བསྐྱང་བའི་རྣམ་
བཞག་མདོ་ཙམ་བརྗོད་པ།
གསུམ་པ་གཞན་དོན་ཇི་ལྟར་བསྐྱང་བའི་རྣམ་བཞག་མདོ་ཙམ་སྨྲོས་ན།
དེ་ཡང་མཁན་རིན་པོ་ཆེ། ཡར་ཕེབས་ཤུལ་བདག་གིས་མཁན་པོའི་ཁུར་བླངས་
ནས་བཤད་གྲྭ་དེ་བསྐྱངས་པས་རྒྱུད་སྡེ་སྔ་མའི་མཇུག་ལོ་གསུམ་དང༌། ཕྱིས་ལོ་
ལྔ་ཚན་གཉིས་ཏེ་སྔ་ཕྱིར་ལོ་བཅུ་གསུམ་ལ་ཞབས་ཞུས་བགྱིས། དེའི་རིང་ལ་
རབ་ཏུ་བྱུང་བ་གཅིག་པུའང་སུམ་སྟོང་བཞི་བརྒྱ་ཙམ་བྱུང་ཞེས་རྗེ་དབོན་རིན་

པོ་ཆེས་རྩིས་བགྲང་གནང་འདུག གཞན་དོན་ནུས་ངེས་པ་སོ་བདུན། དབང་
ཆོས་ཀྱི་འགྲེལ་པ་གྲངས་མེད་པ་བྱུང༌། དེའི་བར་རྒྱུད་སྡེའི་དཔེ་ཐོ་ནང་གཞུང་
ཆེ་ཕྲ་ཉིས་བརྒྱ་ལྷག་ཙམ་བཞུགས་པ་རྣམས། རྒྱལ་རོང་ཚ་བ་ཁ་གསུམ། མགོ་
གསེར་གྱི་ཆོས་ཞུ་མང་པོ། འཇང་ཕྱོགས་དབུས་གཙང་སྟོད་སྨད་ལྷོ་འབྲུག་
སོགས་འདུ་བ་ཤིན་ཏུ་མང་བས་ཉིན་རེ་ལ་ཆོས་ཐུན་བདུན་རེ་ཙམ་དང་གསུམ་
བཞི་མན་མི་དམའ་བ་བཤད། རྡོ་རྗེ་སྙིང་པོའི་དབང་ལུང་ལན་གསུམ། སྙིང་
ཐིག་མ་བུ་ཚར་ཉེར་བདུན། མཛོད་བདུན་ཚར་བཅུ་གསུམ་བཅས་གཞན་དོན་
ལྟར་སྣང་གི་ཁུར་རྒྱ་ཆེན་པོ་བླངས། སྐབས་སུ་དགོངས་འཁྲོལ་ཡང་ཡང་ཞུས་
ཀྱང་གཏན་ནས་མ་གནང་། རིན་པོ་ཆེའི་ཐུགས་བསྐྱེད་རླབས་ཆེ་བས་རང་ལ་
དཀའ་ཚེགས་ཆེར་བྱུང་ཀྱང་བསྟན་རྒྱུན་དང་རང་གིས་སྒྲིབ་སྦྱངས་སུ་དམིགས་
ཏེ་དཀའ་བ་དང་དུ་བླངས་ནས་མཆོག་དམན་གྱི་ཆོས་ཞུ་སུ་བྱུང་གི་ངོ་བཟློག་མ་
མྱོང་། ཞར་ལ་རང་གིས་ཀྱང་སྐྱབས་རྗེ་སི་ཏུའི་མདུན་བཀའ་བརྒྱད་རྣམ་གསུམ་
ལས་སྔ་མ་གཉིས་སྒྲུབ་དབང་དང་འབྲེལ་བ་རང་ཤར་དབང་རྐྱང་། ཚོགས་ཆེན་
འདུས་པ་ཁམས་དབུས་ཀྱི་བརྒྱུད་པ་གཉིས་ཆར། རྡོ་རྗེ་སྙིང་པོའི་དབང་ཚར་
གཉིས། བདུད་འདུལ་དབང་ལུང་ཡོངས་རྫོགས། རིན་ཆེན་གཏེར་མཛོད་ཆེན་
མོ། ཤེས་བྱ་མཛོད། གདམས་ངག་མཛོད། དུས་འཁོར་ཇོ་ལུགས་དང༌། ཞྭ་ལུ་
ལུགས་གཉིས་ཀྱི་དབང་གོང་མ་གོང་ཆེན་དང་བཅས་པ། ཇོ་ཞྭ་གཉིས་ཀྱི་ཡིག་
ཆ་ཅི་ཡོད། དམ་པ་རིན་པོ་ཆེའི་ཞི་ཁྲོ་ཕུར་གསུམ། མ་མོའི་སྲོག་གཏད་ཐུན་
མིན། ཀུན་མཁྱེན་སྡེ་བདུན་གྱི་སྲོག་གཏད་ཐུན་མིན། རྗེ་མཁྱེན་བརྩེའི་འོད་
གསལ་སྙིང་ཐིག་དང་གྲུབ་ཐོབ་སྙིང་ཐིག་གི་དབང་གདམས་མན་ངག་དང་
བཅས་པ་ཟབ་མོ་ནང་དོན་རྒྱུད་བླ་མ། བརྟགས་གཉིས་བཅས་ཀྱི་འགྲེལ་པ་

འཇམ་མགོན་ཀོང་སྤྲུལ་གསུང་། ཕུར་ཊཱིཀ་འབུམ་ནག་དང་ཉི་མའི་འོད་ཟེར་གྱི་
རྣམ་བཤད་འཇམ་མགོན་རིན་པོ་ཆེའི་གསུང༌། ཡང་དག་གསང་འགྲེལ་བླ་མ་མི་
ཕམ་གསུང་། རོང་སྟོན་ཤེར་ཕྱིན་འགྲེལ། བྱམས་ཆོས་སྡེ་ལྔའི་སྒོམ་རིམ། ཚད་
མའི་སྒོམ་རིམ། ཤེར་ཕྱིན་གཡག་འགྲེལ། གསང་འགྲེལ་བཀའ་མཆིམས་ཕུ་མ་
ཆོས་རྗེ་དམ་པའི་གསུང་གཙང་སྟོན་གྱིས་ཟིན་བྲིས་སུ་བཏབ་པ། སྤྱི་མདོའི་
མཆན་འགྲེལ་དམ་པ་རིན་པོ་ཆེའི་དཀའ་འགྲེལ། ས་བཅད། ཀུན་འདུས་རིག་
པའི་མདོའི་མཆན་འགྲེལ། སམ་གཏན་མིག་སྒྲོན་ཁྲིད་གཙང་སྟོན་གསུང་།
སེམས་སྡེའི་པྲ་ཁྲིད། ཐེག་པ་སྤྱི་ཆིང་ཡེ་ཤེས་རྒྱལ་མཚན་འགྲེལ། ཤཱཀྱ་རྡོ་རྗེ་
དཀའ་འགྲེལ། གསང་སྙིང་འགྲེལ་ཟུར་ཚོ་བཙུན་པ་དཀོན་མཆོག་ཚུལ་ཁྲིམས་
གསུང་། སྔགས་འཆང་ནམ་མཁའ་རིན་ཆེན་འགྲེལ། ཟུར་མོ་དགེ་འདུན་འབུམ་
གྱི་འགྲེལ། སྨན་ལུང་པ་མི་བསྐྱོད་རྡོ་རྗེའི་འགྲེལ། ལམ་རིམ་ཆེ་ཆུང་གཉིས།
ཐུགས་ཐིག་མཆན་འགྲེལ། ལམ་ཆུང་འགྲེལ་ནམ་མཁལ་དཔལ་བའི་གསུང།
དམ་ཚིག་གསལ་བཀྲ་དང་ཕྲ་རྒྱས་གཉིས་མཆན་འགྲེལ་བཅས། དམ་པའི་
གསུང་འདྲ་མཐུན་དོན་འཕགས་དུག་སྦྲུལ་གྱི་སྟོང་ཐུན། རལ་གྲིའི་སྟོང་ཐུན།
ལྗོན་ཤིང་གི་སྟོང་ཐུན། རྒྱལ་པོ་ཛཿཡི་ལམ་རྣམ་བཀོད། ནག་མོ་ཁྲོས་མའི་དབང་
། མཚན་བརྗོད་དབང་མར་ལུགས། འགྲེལ་པ་རོང་པོ་སྟོབས་ལྡན་རྡོ་རྗེའི་གསུང་
། བཱི་མ་ལའི་འགྲེལ་པ། གུ་རུ་ཚེ་བརྟན་རྒྱལ་མཚན་གྱི་གཏེར་མ་རྫོགས་ཆེན་དུ་
བཀྲལ་བ་ཆོས་དབང་གི་སྤྲོས་བྲལ་དོན་གསལ་ཆེན་པོའི་རྒྱུད་དང་སངས་རྒྱས་
མཉམ་སྦྱོར་བཅས་ཀྱི་ཁྲིད། རྡོར་གླིང་ཀློང་གསལ་འབར་མའི་ཁྲིད། སྤུ་གྲི་རྣམ་
གསུམ་གྱི་རྒྱུད་འགྲེལ། བཀའ་བརྒྱད་རྣམ་བཤད་གསང་སྔགས་ལུང་གི་བང་
མཛོད་དང་ཐ་རམ་བཀའ་བསྒོམ་ལྡེ་མིག་བཅས། བཀའ་བརྒྱད་གསང་རྫོགས་ཀྱི་

རྒྱུད་གསང་བ་འདུས་པ་མཆན་ཅན་རིམ་ལྔ་གདན་རྫོགས།གནམ་ཞལ་དོན་
ཁྲིད། ཀློང་གསལ་བཀའ་བརྒྱད་ཀྱི་དོན་ཁྲིད་བཅས་ཁྲིད་དུ་ཐོབ། བཀའ་
གདམས་ཕ་ཆོས་བུ་ཆོས་ལུང་། གྲོལ་ཐིག་རྩ་རླུང་། བྱང་པའི་སྔོན་འགྲོ་གཟེར་ལྔ།
ཀློང་གསལ་རྩ་རླུང་ཁྲིད་བཅས་ནོད། རྗེ་དབོན་རིན་པོ་ཆེའི་མདུན་ནས་བཀའ་
བརྒྱད་པོད་དགུའི་བཀླག་ལུང་། དགོངས་འདུས་པོད་བཅུ་གསུམ་དང་། བདུད་
འདུལ་པོད་དགུའི་ལུང་། དམ་པ་ཡབ་སྲས་གསུང་འཐོར་པོད་གཅིག འཁྲུལ་
ཞིག་དབང་དྲག་རྒྱ་མཚོའི་གསུང་འཐོར་བུའི་སྐོར། ཆགས་མེད་རི་ཆོས་དང་
ཐེམ་མེད་སྐོར་བཅས་ཀྱི་ལུང་གླིང་ཚང་མཁན་པོའི་མདུན་རྒྱུད་བཞི་དང་འགྲེལ་
བ་བཻཌཱུར་སྔོན་པོ་པོད་བཞི། མན་ངག་བཀའ་རྒྱ་ལྷན་ཐབས། དར་མོའི་བཀའ་
རྒྱ་མ། མི་ཕམ་གསུང་རྩ་ཆུའི་འགྲེལ་པ་རྩ་རྒྱུད་རྡེའུ་འགྲེལ་སྔོ་སྨན་ལག་ཁྲིད་
བཅས། མཁན་རྒྱལ་མཚན་འོད་ཟེར་མདུན་མཁའ་འགྲོ་ཡང་ཏིག་གི་ཁྲིད་ཟབ་
དོན་རྒྱ་མཚོའི་སྤྲིན་ཕུང༌། ངེས་དོན་སྙིང་པོའི་ལག་ཁྲིད། གསང་སྤྱོད་རྡོ་རྗེའི་
ལམ་བསྟན། བླ་མ་ཡང་ཏིག་གི་དོན་ཁྲིད་སྐོར་གསུམ། སྙན་བརྒྱུད་སྐོར་གསུམ་
དང་། རང་གྲོལ་སྐོར་གསུམ་གྱི་དོན་ཁྲིད་བཅས་ནོད། བཀའ་མའི་མཆོད་ཁག་
བཅུ་གསུམ་གདོང་དྲུག་བཅས་ཀྱི་དབང་ལུང་ཚང་མ། ཡང་མཁན་པོ་ཀུན་
དཔལ་ཀཿཐོག་ཏུ་ཕེབས་བྱུང་བའི་མདུན་ནས་སྙིང་ཐིག་རྩ་རླུང་ལག་ཁྲིད་དང་།
འབྲུག་པ་བླ་མ་འཕྲིན་ལས་མདུན་རྡོ་གྲུབ་དངོས་སློབ་ཨ་ལག་ནམ་མཁའ་རྒྱ་
མཚོའི་གསུང་བཀའ་རྒྱ་ཅན་གྱི་ཁྲིད་སྐོར་དང་ཡིག་ཆ་ཕྲན་བུའི་སྐོར་རྣམས་
ཞུས། མགོ་ལོག་བསོད་རྣམས་དཔལ་ལྡན་མདུན་རྗེའི་བྱང་ཆུབ་ལམ་རིམ་ཆེ་
ཆུང་གཉིས། གསང་སྔགས་ལམ་རིམ། དེའི་སྙན་བརྒྱུད་རིམ་ལྔའི་ཁྲིད། གཞན་
ཡང་དར་ཊཱིཀ རྣམ་བཤད་སྙིང་རྒྱན། རྗེའི་འཇུག་ཊཱིཀ ཤེར་ཊཱིཀ རྩ་ཤེར་ཊཱིཀ་

ཆེན་རིག་པའི་རྒྱ་མཚོ་བཅས་ཞུས།
དཔལ་ཡུལ་མཆོག་སྤྲུལ་པདྨ་ནོར་བུའི་
མདུན། གཏེར་མཛོད་ལུང་བཀའ་རྒྱ་མ་པོད་གསུམ། གནམ་ཆོས་པོད་བཅུ་
གསུམ་སྟེང་དགོངས་གཏེར་བཅས་པོད་བཅོ་བརྒྱད། གནམ་ཆོས་ཁྲིད་བཞུགས་
སོ་ཅོག རཏ་གླིང་གཏེར་ཆོས་ཁ་བསྐང་བཅས་པོད་བཅུ་གསུམ། བྱང་གཏེར་
པོད་དྲུག སྨིན་གཏེར་པོད་དྲུག འཇའ་ཚོན་པོད་དྲུག གྲོལ་ཏིག་པོད་གཉིས།
ལོ་ཀིའི་གཞུང་པོད་གཅིག ཆོས་དབང་ཡང་གསང་སྤུ་གྲི་པོད་གཅིག བཀའ་
མའི་གཞུང་པོད་སྐོར་རྣམས་རྗེ་དབོན་རིན་པོ་ཆེ་དང་རང་ལ་ཡོད་རིགས་
བཅས་ཕན་ཚུན་འབུལ་རེས་ཀྱིས་ཁ་བསབ་པ་པོད་ཉེར་དྲུག བཀའ་བརྒྱད་
རྫོང་འཕྲང་རྒྱ་བོད་མཁས་པ་མི་བཞིའི་རྣམ་བཤད། བླ་མ་དགོངས་འདུས་ཀྱི་
དབང་ཕྲན་ཚེགས་དང་བཅས་པ་ཐོབ། ཡང་སྐྱབས་རྗེ་སི་ཏུའི་མདུན་ཕྱག་ཆེན་
མན་ངག་རྒྱ་མཚོ། ལྡོང་བྱ་བྲལ་བའི་རྣལ་འབྱོར་བཞི་རིམ། བར་ཁྲོད་པ་བཀྲ་
ཤིས་རིན་ཆེན་ཁྲིད་བཅས་ཐོབ། གཏེར་ཆེན་དྲི་མེད་མདུན་ཚེ་བདག་ལྕགས་
འདྲ་སྡིག་གཉིས་པོད་བཞི། གནུབས་ལུགས་དབང་ཆོག་མུ་ཏིག་ཕྲེང་བ། དབང་
བཀའ་རིན་པོ་ཆེའི་ཕྲེང་བ་འདི་སྤྱིར་མཆོད་རྟེན་རབ་གནས་དབང་མིན་ཡང་
སློབ་མ་ལ་བསྐུར་སྲོལ་ཡོད་པས་ཞུས། ཐུགས་ཆེན་ཡང་སྙིང་འདུས་པའི་གཞུང་
པོད་བཅས། ཡང་རིན་པོ་ཆེའི་མདུན་ཉང་གཏེར་ཁྲོས་ནག་པོད་གཅིག མཁའ་
འགྲོ་རྒྱ་མཚོའི་ནང་ཚན་པ་ཁ་ཤས། གཙང་པ་བླ་མའི་མདུན་ས་ལུགས་མཁའ་
སྤྱོད་པོད་གཅིག་དབང་ཁྲིད་ཆོས་ཉིད་དངོས་བསྟན་གྱི་བྱིན་རླབས་བཅས་ཐོབ།
དེ་དག་ནི་རང་གི་མང་དུ་ཐོས་པའི་སྒོ་རགས་རིམ་ཙམ་དུ་སྨྲོས་པ་སྟེ་ཞིབ་ཏུ་
ཐོབ་ཡིག་ལས་གསལ།
དེ་དག་གི་སྐབས་སུ་བདག་ལ་དག་པའི་སྣང་བ་བྱུང་ཚུལ་མདོ་ཅམ་གླེང་

ན། དེའང་བདག་རྒྱུན་པར་བྱང་རྭ་བསྒྲེང་གི་གནས་སུ་འགྲོ་འདོད་ཡིད་ལ་
བཅགས་པའི་ནུབ་གཅིག་རྨི་ལམ་གྱི་སྣང་ཆར་རྭ་བསྒྲེང་དུ་སླེབས། དགོན་པ་
འདྲ་བ་ནི་མི་འདུག་བྲག་འབུར་ལྟ་བུའི་སྟེང་ན་རྒྱལ་བུ་འབྲོམ་སྟོན་པའི་
གཟིམས་ཆུང་ཡིན་སྙམ་པའི་ཤར་ཕྱོགས་སུ་སླེབས་པ་དང་བུད་མེད་ཞིག་བསུ་
བ་ལ་འབྱོར། རང་གི་ཀུན་རྟོག་ལ་བཀའ་གདམས་པའི་གདན་ས་ཆེན་པོ་ཞིག་
ཏུ་བུད་མེད་ཅི་ལ་ཡོད་དྲན། ཁྱོད་སུ་ཡིན། ང་ལ་རྒྱལ་བུ་འབྲོམ་སྟོན་པ་དང་
མཇལ་སྣ་ཞུ་བྱས་པས། དེ་ཅུང་ཟད་འཛུམ་ནས་ང་ཁྱོད་ལ་ཚེ་རབས་ཐམས་ཅད་
དུ་བྱིན་གྱིས་བརླབས་པའི་རྗེ་བཙུན་མ་ཡིན་པ་མི་ཤེས་སམ་ད་ནང་དུ་འགྲོ་
གསུངས། ལམ་སྣ་གནང་ནས་གཟིམ་ཕུག་ཏུ་ཕྱིན་པས་གཟིམ་ཁང་འདྲ་བ་དེ་
རྡོའི་རྩིག་པ་ལྟ་བུ་ཡི་གེ་འབྲུ་དྲུག་གི་རང་བཞིན་ཕྱི་ནང་གསལ་བ་དེ་ཐམས་
ཅད་ཕྱོགས་ཀྱི་ཁ་དོག་ཅན་སྟེང་འོག་གཉིས་སྔོན་པོ་དང་དཀར་པོར་སྣང་བའི་
ཁང་པ་ཞིག་ཏུ་ཁྲིད་ནས་ནང་དུ་ཡིག་དྲུག་གི་རང་བཞིན་ཅན་གྱི་ཁྲི་སྟོང་པ་
ཞིག་བསྟན། འདི་རྒྱལ་བུ་འབྲོམ་སྟོན་པའི་བཞུགས་ཁྲི་ལགས་པས་ཕྱག་དང་
བྱིན་རླབས་ཞུས་ཁོང་ད་ལྟ་དགའ་ལྡན་ན་བཞུགས་ཟེར། བདག་གིས་ཕྱག་དང་
བྱིན་རླབས་ཞུས་ང་འདྲ་བའི་བསོད་ནམས་དམན་པ་བླ་མ་དང་མི་མཇལ་བ་ཅི་
ཡིན་སྙམ་སྙིང་བཏོན་པ་ལྟ་བུའི་སྡུག་བསྔལ་གྱིས་ནོན། ངག་ནས་ཀྱང་ཡ་གི་
དགའ་ལྡན་ན་བཞུགས་པའི་རྒྱལ་བ་ཡབ་སྲས་གཉིས་བདག་ལ་ཐུགས་རྗེས་
དགོངས་ཏེ་གཉིས་སུ་མེད་པར་བྱིན་གྱིས་བརླབ་ཏུ་གསོལ། ཞེས་གསོལ་བ་
བཏབས་ནས་ངུས་པས་བུད་མེད་དེས་རྡོ་ལེབ་ཆུང་ངུ་ཞིག་གི་སྟེང་སྲོག་ཆགས་
ཕྲ་མོ་བཞི་ཕྱོགས་བཞིར་འགྲོ་བ་དེའི་ཕྱི་ན་ཡང་གཅིག་འགྲོ་བ་བཅས་ལྔ་བསྟན་
ཏེ་སོ་སོར་མཛུབ་མོ་བཙུག་ནས། འདི་ལ་བྱམས་པ། འདི་ལ་སྙིང་རྗེ། འདི་ལ་

དགའ་བ། འདི་ལ་བཏང་སྙོམས། འདི་ལ་བྱང་ཆུབ་ཀྱི་སེམས་ཞིག་བསྒོམ་དང་
ཟེར། དེ་བཞིན་བསྒོམས་པས་ཚད་མེད་བཞི་དང་། བྱང་ཆུབ་ཀྱི་སེམས་བཅས་
ཅིག་ཆར་འཆར་བ་ཞིག་བྱུང་བས་བུད་མེད་དེས་དེ་མིན་རྒྱལ་བུ་འབྲོམ་སྟོན་པ་
སྐུ་དངོས་སུ་མཇལ་ཡང་ཐུགས་ཀྱི་དགོངས་པ་དེ་ལས་གཞན་མེད། ཁྱེད་རྒྱལ་བུ་
ཉིད་དང་མཚུངས་པས་ཇོ་བོ་རིན་པོ་ཆེས་ཁོང་རྒྱལ་ཚབ་ཏུ་མངའ་གསོལ་བའི་
དབུ་ཞྭ་འདི་ཡིན་ཟེར། རུམ་ནས་པཎྜི་ཏའི་ཞྭ་རྣ་བ་ཧ་ཅང་མི་རིང་བ་ཞྭ་ཁྱོན་
ལ་རྩེ་གྲུ་གང་ཙམ་གསེར་སྐུད་ཀྱིས་དུང་དཀར་རི་མོ་ལྟར་མང་པོ་དཀྲིས་པ་ཞིག་
བླངས་ཏེ་གནང་བྱུང་བས་པཎྚི་ཏ་ས་ཡི་སྙིང་པོའི་བག་ཆགས་ཞིག་ཀྱང་དྲན།
དེ་ཙམ་ན་མི་མང་པོ་འཚོགས་བྱུང་བ་ལ་བུད་མེད་དེས་ཁྱོད་འབྲོམ་སྟོན་པ་
དང་ཁྱད་མེད་པས་ཚོགས་པ་འདི་ཚོ་ལ་ཆོས་ཤིག་ཤོད་ཟེར། དེ་དང་མཉམ་དུ་
ཐམས་ཅན་གྱིས་སེམས་ཅན་རྣམས་ཀྱི་བསམ་པ་དང༌། སོགས་བཏོན་སོང་བས་
རང་གི་བསམ་པ་ལ་ཞྭ་འདི་གྱོན་ན་བུད་མེད་ཀྱིས་བྱིན་པའི་ཞྭ་ཡིན་པས་ཁོང་
ཚོས་ཤེས་ན་ངོ་ཚ། ཆོས་བཤད་པ་ལ་ཞྭ་མ་གྱོན་ན་མི་རུང་། ཇོ་བོ་རིན་པོ་ཆེའི་
དབུ་ཞྭ་ཡིན་ཡང་སྲིད་སྙམས་བསམ་བློ་ཅུང་ཟད་བཏང༌། དེ་ནས་ཐེ་ཚོམ་མེད་
པར་ཞྭ་དེ་གྱོན་པ་ན་བྱང་ཆུབ་སེམས་དཔའི་སྐྱེས་རབས་ནོར་བུའི་ཕྲེང་བ་དེ་
ཡིད་ལ་བཀྲ་ལམ་གྱིས་བྱུང་བ་དེའི་ཆོས་ཐུན་རྒྱས་པ་ཞིག་བགྱིས་པའི་མཇུག་ཏུ་
བུད་མེད་དེས། བསོད་ནམས་འདི་ཡིས་སོགས་བཏོན་ནས་ཚོགས་པ་ཐམས་
ཅད་གྱེས། བུད་མེད་དེ་རྗེ་བཙུན་མ་ཡིན་པར་ངེས་ནས་བཀའ་གདམས་ལྷ་
བཞིའི་བྱིན་རླབས་ཤིག་ཞུས་པས་སྔ་མ་དེ་དག་ལྷ་བཞིའི་བྱིན་རླབས་ཡིན། ད་
ཕྱི་རོལ་ན་ལོགས་ཤིག་ཏུ་ལྷ་བཞིའི་བྱིན་རླབས་ངས་མི་ཤེས་གསུངས། ཞྭ་མོ་དེ་
ཡར་ཕུལ་བས་ཁྱེད་རང་གི་ཡིན་པས་ཁྱེར་ཆོག་གསུངས་ནས་ཕྱིར་གནང་བ་ན་

རྨི་ལམ་སད། དེ་དུས་རྒྱལ་བ་ཡབ་སྲས་སྐུ་མཆེད་གསུམ་བརྒྱུད་པ་དང་བཅས་
པའི་གསོལ་འདེབས་སྨོན་ལམ་དང་བཅས་པ་ཞིག་བྲིས། ཡང་མཚམས་ཤིག་ཏུ།
མེ་ཡོས་ལོ་དང་ཆུ་གླང་ལོར། །ཐུགས་དགོངས་ཡོངས་སུ་རྫོགས་འགྱུར་ཏེ།
སྟག་ཡོས་ལོ་པའི་སྔགས་པ་དེས། །ཐུགས་དམ་གནད་ནས་བསྐུལ་བ་ན། །མེ་
སྤྲེལ་ལྕགས་སྟག་རྣམས་ལ་འཚེ། །ཞེས་པའི་ལུང་བསྟན་ལྟར་རང་གིས་དྲག་པོ་
རྟ་ཁྱུང་འབར་བའི་བསྙེན་པ་ནང་ནུབ་གཉིས་ལ་ཐུན་དུ་བཅད། ཉིན་མོ་ཆོས་
འཆད་ཀྱི་བྱ་བས་བྲེལ་ཡང་ལྷར་སྣང་གསལ་བ་དང་བསྙེན་པ་ཡིད་བཟླས་མ་
ཆད་པར་ཟླ་བ་དགུའི་རིང་ལ་བསྙེན་པས་ནུབ་གཅིག་གཉིད་ཤིན་ཏུ་འཐུག་པ་
ཞིག་བྱུང་། དེ་ལས་སད་པའི་སྣང་ཆར་དྲིལ་གཡེར་གྱི་སིལ་སྒྲ་ལྟ་བུར་མང་དུ་
འཁྲོལ་འདུག་པར་བལྟས་པས། བུད་མེད་དཀར་ཆས་ཅན་བཞིས་འཇའ་སྐོར་
རྔ་གདན་འདྲ་བ་ཞིག་ལ་རིགས་ལྔའི་རྟགས་ཀྱིས་མཚན་པ་ཕྱོགས་བཞིར་དར་
ཐག་བཞི་བཏགས་པའི་སྣེ་ནས་བཟུང་སྟེ་ད་སྟེང་དུ་ཕེབས་ཟེར་བ་གང་དུ་འགྲོ་
བྱས་པས་མོན་ཁ་ནེ་རིང་སེངྒེ་རྫོང་དང་སྟག་ཚང་སེང་གེ་བསམ་འགྲུབ་ཏུ་གུ་རུ་
ཡབ་ཡུམ་བཞུགས་ཡོད་པས་བྱོན་པ་དྲག་ཟེར། དེ་འདྲ་ས་ཐག་རིང་པོར་བདག་
རྐང་འགྲོས་ཀྱིས་མི་ཕེར་བས་མི་འགྲོ་གུ་རུ་རིན་པོ་ཆེ་དང་ནམ་ཡང་འབྲལ་བ་
མེད་བྱས་པས། རྐང་འགྲོས་ཀྱིས་བསྒྲོད་ག་ལ་དགོས་གདན་འདིར་བཞུགས་པས་
ཆོག་ཟེར། དེ་ནས་གདན་དེ་ཡང་རྔམས་སུ་གྲུ་གང་ཙམ་ཡོད་པ་ཞིང་ཁང་པའི་
རྒྱ་ཙམ་དུ་གྱུར་པའི་སྟེང་བདག་འདུག་པ་དང་མཉམ་དུ་ནམ་མཁའ་ལ་ཡེར་
གྱིས་བཏེགས་ནས་ནུབ་ཕྱོགས་ཀྱི་བར་སྣང་ལ་ཕར་བཞུད་དེ་སོང་བས་ས་གཞི་
ལ་ཡུལ་གྲུ་དང་ལུང་པ་སོགས་བསམ་གྱིས་མི་ཁྱབ་པ་སྣང༌། བདག་གིས་འདི་
དག་གང་ཡིན་བྱས་པས་བོད ཡུལ་གྱི་ས་ཆ་ཡིན་དགོས་པ་མེད་འགྲོ་ཟེར། ཡང་

སོང་སོང་བས་འོག་ན་ཡུལ་གྲུ་ཆེན་པོ་དུ་མ་ཡོད་པའི་ས་ཕྱོགས་ཞིག་གི་ནམ་
མཁར་ཁོང་རྣམས་ངལ་གསོ་བ་ལྟ་བུ་བྱས་ཤིང་སྣོད་ཅིག་ནས་ཤ་རློན་པ་དང་
ཆང་མང་པོ་བླངས་ནས་བདག་ལའང་དྲངས། ཁོང་རྣམས་ཀྱི་དེ་དག་གསོལ་
ཞོར་ལ་ཡུལ་གྲུ་འདི་དང་འདི་ཡིན། འདི་ན་རྒྱལ་པོ་དང་བློན་པོ་རབ་བྱུང་དགེ་
བཤེས་སྐྱེས་པ་བུད་མེད་སོགས་སྔོན་གྱི་སྨོན་ལམ་གྱི་དབང་གིས་བསྟན་འགྲོར་
སྨན་པ་མང་པོ་ཡོད་ཚུལ་སོགས་ཀྱི་གླེང་མོ་མང་དུ་བགྱིད་འདུག བདག་གི་ཤ་
འདི་མི་ཤ་ཡིན་འགྲོ་སྙམ་ནས་མ་ཟོས་པར་ཁོང་ཚོས་ཤེས་ནས། འདི་ནི་ཤ་མིན་
པདྨའི་འདབ་མ་ཡིན། ཆང་མི་གསོལ་ན་ནམ་མཁའི་ཆང་དྲོང་ཟེར་ནས་དངུལ་
ཆུ་ལྟ་བུ་ཞིག་དྲངས་བྱུང་བ་དེ་འཐུང་། ཤ་དེ་པད་འདབ་དངོས་འདྲ་བ་ཆང་གི་
དྲི་མནམ་ཞིང་རོ་སྐྱུར་པ་ཞིག་འདུག་པ་ཟོས། ད་དུང་གཏམ་ངོ་མཚར་ཅན་
ཡོད་ཟེར་ནས་བུད་མེད་ཀྱི་བསྔགས་བརྗོད་དང་ལུང་བསྟན་འདྲ་བ་མང་པོ་
གཞས་བྲོ་ཁྲབ་པའི་ངག་ལྟ་ལ་དྲང་འདུག་པར། བདག་གིས་གཏེར་སྟོན་ལུང་
བསྟན་གྱིས་ཕུང་བྱ་བ་ཡིན་དེ་ཚོ་མི་ཤེས་འགྲོ་བྱས་པས། ཡིན་ཡིན་ཁྱོད་འདྲའི་
ནམ་མཁའ་ལྟ་བུའི་གང་ཟག་ལ་མི་དགོས་ཀྱང་དབང་པོ་འབྲིང་དང་ཐ་མའི་
གང་ཟག་ལ་དགོས་པ་ཡིན་ཟེར། འོ་ན་དེང་སང་ལུང་བསྟན་ཡིན་ཟེར་ནས་
གདོལ་སྤྱོད་ཀྱིས་གཞན་མགོ་བསྐོར་བ་མང་པོ་མཐོང་བ་ཅི་ཡིན་སྨྲས་པས། དེ་
འདྲ་རང་མིན་སྟེ་སྤྱོད་པ་དུས་ཚོད་དང་འབྲེལ་ཤེས་པ་ཉུང་ཟེར་དུས་ཚོད་དང་
འབྲེལ་བར་ལུང་མི་སྟོན་པར་དུས་མིན་དུ་ལུང་སྟོན་པ་ཅི་ཡིན་བྱས་བས། ཧེ་ཧེ་
དུས་སུ་ལུང་བསྟན་ཀྱང་དོན་སྒྲུབ་མཁན་མེད་པས་ཅི་བྱ་ཟེར་ནས་ཡང་སོང་
བས། སྟག་ཚང་གི་རི་བྲག་སྔོན་པོ་དང་དཀར་པོ་ཤས་ཆེ་བ། སྨད་ཀྱི་ཆ་ནགས་
རོང་རྩུབ་མོ་ལ་སྟོད་ཀྱི་ཆ་བྲག་དཀར་པད་འདབ་འདྲ་བ། ཕྱོགས་གསུམ་ཆེས་

མཐོ་ཞིང་ལྷོ་ངོས་དམའ་བའི་ཉམས་ཅན་ཁང་པ་ཐོག་སོ་མང་པོའི་ཚད་དུ་ལོང་
བའི་རྩར་སླེབ་པས་བདག་ས་ཐོག་དེར་བཞག ཁོང་རྣམས་གིང་འདྲིལ་གྱིས་ཡ་
ཀི་བྲག་ངོས་སུ་བྱ་འཕུར་བ་ལྟར་སོང་། ༦བདག་གིས་ཀྱང་འབྱུང་བ་ནམ་མཁའི་
རླུང་བཟུང་ནས་ཁོང་ཚོའི་ཕྱི་ལ་ཐོགས་མེད་དུ་ཕྱིན་པས་གནམ་ས་བར་སྣང་
ཐམས་ཅད་བཛྲ་ཀཱི་ལ་ཡའི་རང་སྒྲ་འབྲུག་ལྡིང་བ་ལྟར་གྲགས། དེ་དང་མཉམ་
དུ་ནམ་མཁའ་ནས་ལྷ་རྒྱལ་ལོ་ཞེས་སྒྲ་ཆེན་པོ་ཞིག་གྲགས་བྱུང་བར་གྲོགས་
གཅིག་གིས་ད་རེས་ཐེངས་གཅིག་ལ་བར་ཆད་ཀྱི་གཡུལ་ལས་རྒྱལ་བ་ཡིན་ཟེར།
དེར་རི་དེའི་བྱང་འདབ་གྱི་ཐང་ཡངས་པ་ཞིག་གི་རི་ངོས་ལ་གཏད་པ་དེར་
སྟག་ཚང་གི་ཕུག་པ་མི་ཤོང་ཙམ་གྱི་སྟེང་ངོས་ལ་ཀཱི་ལ་ཡའི་ཡི་གེ་རང་བྱོན་འདྲ་
བ་ཆེ་ཆུང་གི་ཚད་འབྲུ་རེ་ལ་མི་ཚད་ཙམ་རང་སྒྲ་དང་བཅས་འགུལ་ཤིག་ཤིག་
བྱེད་པ་ཞིག་སྣང་བས་དེ་གུ་རུ་རིན་པོ་ཆེ་དངོས་ཡིན་སྙམ་གྱིས་རྡོ་རྗེ་ཚིག་
བདུན་མས་གསོལ་བ་བཏབས་པས་ཡིག་འབྲུ་རྣམས་གཅིག་ཏུ་འདྲེས་པ་སྐད་
ཅིག་གིས་གནས་འགྱུར་ཏེ། མཐིང་ནག་རྡོ་རྗེ་ཁྲོ་ཕུར་དང༌། སྨུག་ནག་རྡོ་རྗེ་ཁྲོ་
ཕུར་གཉིས་མར་མེ་དང་གྲིབ་མའི་ཚུལ་བཞིན་གཅིག་ཐ་དད་ཀྱི་དབྱེ་བ་མི་བྱེད་
པ་ཞིག་ཏུ་མཇལ་བས་རང་རིག་པ་རྩལ་གྱི་དབང་ཞིག་བླངས་ཏེ། ཨོྃ། དཔལ་
ཆེན་རྡོ་རྗེ་གྲོ་བོ་ལོད། །སྔོན་གྱི་ཐུགས་དམ་ཆེན་པོ་བཞིན། ། སྐུ་གསུང་ཐུགས་
དང་མཉམ་སྦྱོར་བའི། །དེ་བཞིན་ཉིད་དབྱིངས་གཉིས་སུ་མེད། །ཅེས་རིག་པའི་
མེ་ཏོག་དོར་བས་སྐུ་དེ་ལས་མཐིང་ནག་རྡོ་རྗེ་ཁྲོ་ཕུར་མར་མེ་གཅིག་ལས་གཉིས་
ཆད་ཀྱི་ཚུལ་དུ་བདག་ལ་ཐིམ་པའི་རྐྱེན་གྱིས་རང་གི་ལུས་རྡོ་རྗེ་གྲོ་ལོད་དངོས་
ཀྱི་སྐུར་གྱུར་པ་ན་སྔར་གྱི་མཁའ་འགྲོ་མ་གཅིག་སྟག་མོ་ཞིག་ཏུ་གྱུར་པ་ལ་
མཁའ་འགྲོ་གཅིག་གིས་དེ་ཞོན་ཟེར། དེ་བཞིན་ཞོན་ནས་ཧཱུཾ་གི་ང་རོ་བསྒྲགས་

པས་ས་གསུམ་འཇིག་ལ་ཁད་ཀྱིས་རྒྱ་གར་གྱི་ལྷོ་ཕྱོགས་སུ་སོང་བས་དུར་ཁྲོད་
ཆེན་པོ་བསིལ་བ་ཚལ་ཡིན་སྙམ་པ་ཞིག་ཏུ་ཕྱིན་པ་ན་ལྤགས་པ་འདྲ་བའི་གུར་
ཞིག་ན་གུ་རུ་ཡབ་ཡུམ། ཉང་ཉི་མ་འོད་ཟེར་སོགས་གཏེར་སྟོན་མཚན་ཐོས་
མྱོང་མ་མྱོང་མང་པོའི་འཁོར་དང་བཅས། དཀྱིལ་འཁོར་གཅིག་གི་སྟེང་དུ་མི་རོ་
ཞིག་བཞག་ནས་བཞུགས་འདུག་པར་ཅི་ལགས་ཞུས་པས། ཉང་གི་ཞལ་ནས་
བཀའ་བརྒྱད་ཀྱི་དབང་མོ་ཆེ་གནང་རྩིས་ཡིན་གསུངས། དེ་ཙམ་ན་སྟག་དེས་མི་
རོ་དེ་ཐལ་གྱིས་གཏོར་སོང་བས་ཁོག་པར་སྒྲུབ་པ་བཀའ་བརྒྱད་ཀྱི་ལྷ་ཚོགས་
ནམ་མཁའ་གང་བ་ཙམ་ཤར། ཚོགས་པ་རྣམས་ཀྱིས་རྔ་བརྡུང་ནས་ལྷ་བསྐྱེད་
ཞིག་གསུངས། སྔགས་པ་འགའ་རེས་ཆང་བུམ་འདྲ་བ་ཞིག་ཕྱོགས་ལ་བཏེགས་
ནས་འདི་དབང་གི་བསེ་སྒྲོམ་སྨུག་པོ་བྱ་བ་ཡིན་དངོས་གྲུབ་ལོངས་གསུངས།
ནང་དུ་བལྟས་པས་ཆང་སྐྱུར་ལྟ་བུ་ཞིག་འདུག་པ་ཧུབ་གང་བཏུང་། ཆང་འདི་
ལ་རོ་འདི་ལས་མེད་པ་ཅི་ལགས་ཞུས་པས། རོ་འདི་ཙམ་ཡོད་པ་དགའ་རབ་
ཡིན། བོད་ཀྱི་བླ་མ་ཚོས་དཀྲུགས་དཀྲུགས་པས་ཆང་ཤེད་ཆད་པ་ཡིན་གསུངས།
ད་རོ་ཅན་ཡོད་དམ་ཞུས་པས་སྔར་ཀླུ་བདུད་ཏི་པ་ར་ཙའི་མགྲིན་པ་ན་ཡོད་
པའི་ལྕགས་སྒྲོམ་ཁྱོད་ལ་གཏད་རྒྱུ་དེ་ལ་རོ་ནུས་ཡོད་ཀྱང་ཁྱོད་ཀྱིས་རྩིས་མེད་དུ་
བོར་གསུངས། ཡང་སྟག་མོ་དེ་སྔར་བཞིན་རྒྱུག་པས་རྒྱ་གར་གྱི་ཡུལ་གྲུ་ཕལ་
ཆེར་བསྒྲོད་ནས་དུར་ཁྲོད་ཀྱང་མང་དུ་འགྲིམ། རྣལ་འབྱོར་པ་ཡིན་རྒྱུའི་ཨཾ་རས་
ཅན་ཌ་དྲིལ་དང་ཁ་ཊཱཾ་བཟུང་བ་དང་བྱ་དང་ཉ་དང་མཚོན་ཆ་བཟུང་བ་མང་
པོ་དང་འཕྲད་ཀྱང་སྟག་མོ་དེས་ང་རོ་རེས་ཐམས་ཅད་ཞུམ་ཞུམ་ལྟར་བྱེད་
འདུག དུར་ཁྲོད་ཆེན་པོ་བརྒྱད་ན་རྒྱ་གར་གྱི་བཀའ་བབས་རིག་འཛིན་སོ་སོ་ལ་
བོད་ཀྱི་རིག་འཛིན་རེས་སྒྲུབ་གཡོག་བགྱིས་ནས་གསུང་གླེང་གནང་བར།

བཀའ་བརྒྱད་ལ་སྤྱི་བཀའ་སྒོས་བཀའ་མང་པོ་ཡོད་ཚུལ་གསུངས་འདུག་པས་
བཀའ་བརྒྱུད་འདི་ལ་འདི་ཞེས་མཐའ་གཅིག་གིས་ཚད་བཟུང་དུ་མེད་པ་འདྲ།
དེ་ནས་རྒྱང་རིང་པོ་ཞིག་ན་མཆོད་རྟེན་ཆེན་པོ་ནམ་མཁའི་སྤྲིན་ནང་དུ་སླེབས་
པ་དུ་བ་ལྟ་བུའི་རྣམ་པ་ཞིག་མཐོང་། དཔལ་རེག་པ་མེད་པའི་མཆོད་རྟེན་
མཁའ་འགྲོའི་ཕོ་བྲང་དེ་ཡིན་པར་ཤེས་ནས་དེར་རྒྱུད་ཀྱི་དཔེ་འགའ་རེ་ཞུ་
དགོས་སྙམ་བུམ་པའི་ཤར་སྒོར་གཏད་དེ་ཕྱིན་པས། བུ་མོ་ཆུང་ངུ་དབུ་སྐྲས་
མདུན་རྒྱབ་ཕལ་ཆེར་གཡོགས་པ་མང་པོས་བསུས་བུམ་པའི་ནང་དུ་ཕྱིན་པས་
ཨ་ཕྱི་ཤིན་ཏུ་རྒས་ཤིང་མདོག་ཞན་པ་མིག་གིས་མི་མཐོང་བ། ཞལ་ན་སོ་གཅིག་
ཀྱང་མེད་པ། སྙན་གྱིས་ཡེ་མི་གསན་པའི་རྣམ་པས་གོས་ཧྲུལ་ངན་པ་ཞིག་གིས་
བསྟུམས་ནས་བཞུགས་འདུག་པ་ལ་བདག་གིས་འདི་ཡེ་ཤེས་ཀྱི་མཁའ་འགྲོ་མ་
དངོས་འདྲ་བས་བདེ་དགྱེས་གསང་གསུམ་གྱི་དབང་ཞིག་ཞུ་སྙམ་ནས་གསོལ་བ་
བཏབ་པས་མི་གསན་པའི་ཚུལ་གྱིས་ཨ་ཨ་རང་གསུངས། ཡང་ཞུས་པས་གསུམ་
པོ་མི་འོང་གསང་བ་འདུས་པ་དེ་བྱ་གསུངས་ནས་ལྗགས་ཀྱི་སྟེང་ནས་རྡོ་རྗེ་སྔོན་
པོ་གྲུ་བཞི་པ་ཨེ་ཝཾ་མ་ཡ་བཞིའི་ཡིག་འབྲུ་ཅན་ཞིག་ལག་ཏུ་བྱིན་ནས་འདི་སྦྱིན་
པ་ཕངས་གསུངས་ཏེ་མི་སྣང་བར་གྱུར། དེ་ནས་ཕྱི་སྒོར་ཕྱིན་པ་ན་སྐྱེས་པ་ཞིག་
གིས་ངོ་གནག་ནས་སྡད་འདུག་པ་ལ་ཁྱོད་ཅི་ཉེས་ཞེས་དྲིས་པས་ཁང་པ་འདི་\
\་ནས་སྔར་ཡང་མང་པོ་རྐུ་ཤོར། ད་ཡང་མང་ཞིག་བརླག་སོང་བ་ཁྱོད་ཀྱིས་ཁྱེར་
སོང་ཟེར། བདག་གིས་ཁང་སྟོང་ན་རྫས་ཡོད་མ་མྱོང་བར་ཁྱེར་རྒྱུ་ཅི་ཡོད་སྟོང་
པའི་རྫས་དེ་ཁྱོད་ལ་བཞག་ཡོད་པས་གཉེར་ཀ་གྱིས། ཧེ་ཧེ་བྱས་པས་ཁོས་
བདག་ཁང་པ་འདི་ཡི་སྲུང་མ་ཡིན། ཁྱེད་ཀྱིས་ཁྱེར་བ་ལ་མི་དགའ་བ་མེད་ཀྱང་
དེ་སྦྱིན་པའི་སློབ་མ་སྣོད་ལྡན་མེད་པས་མི་དགའ་བ་ཡིན་ཟེར་བ་དང་སྐད་ཅིག་

1གིས་མགོན་པོ་ཕྱག་བཞི་པ་ཞིག་ཏུ་གནས་གྱུར་ནས་ཁྱེད་རང་དཔལ་གྱི་རི་ལ་
འགྲོ་ན་རོགས་དན་བྱ་གསུངས་ནས་དེས་ལམ་སྣ་བྱས་ཏེ་རྒྱ་གར་ལྷོ་ཕྱོགས་
དཔལ་གྱི་རི་བོར་ཕྱིན་ཀྱང་ཀླུ་སྒྲུབ་ཡབ་སྲས་མ་མཇལ། དེ་ན་བུད་མེད་མང་པོ་
ཞིག་ཆོ་ལོ་རང་བཀྱེ་ནས་གད་མོ་དགོད་གྱིན་འདུག་པ་དེར་ཕྱིན་པས་ཕལ་པའི་
བུད་མེད་ལྟ་བུ་མང་པོས་ཤྭ་རྡེལ་ཁ་དོག་ལྔ་པ་དུ་མར་ཡིག་འབྲུ། ལུས་དབེན།
ངག་དབེན། སེམས་དབེན། འོད་གསལ། སྒྱུ་ལུས། ཟུང་འཇུག་བྲིས་པའི་ཤྭ་དྲུག་
ཚན་ཅན་ཤ་སྟག་གིས་རྩེད་མོ་བགྱི་འདུག་པར། བདག་ལའང་སྡོད་ལ་ཤྭ་རྩེས་
ཞེས་ལག་ཏུ་ཤྭ་རྡེལ་ཡིག་འབྲུ་བྲིས་པ་དྲུག་ཚན་གཅིག་གཏད་བྱུང་བར་བདག་
གིས་ལུས་དབེན་ངག་དབེན་དུ་བསྡུས་ན་གྲངས་ལྔ་ལས་མི་ཐོབ་བྱས་པས་ཅི་
ཟེར་ཤྭ་འདི་ཚོ་ལ་ངེད་རྣམས་མཁས། ད་ཤྭ་འཕོང་ཟེར་དེ་བཞིན་འཕང་བས་
སྒྱུ་ལུས་བྱ་བ་དེ་ལ་བབས་དེ་ལ་ཅི་ཡང་མི་སྨྲ། ཡང་གཅིག་བོར་བས་ཟུང་འཇུག་
བྱ་བ་དེ་ལ་བབས། ཁོང་རྣམས་ནས་འོད་གསལ་མེད་པའི་ཟུང་འཇུག་བྱ་བ་
འོང་དོན་མེད་པས་རྒྱལ་ཁ་ཅི་ལ་ཐོབ་ཅེས་འཕྱ་བའི་རྣམ་པ་བགྱིད་ཆང་གི་
བཏུང་བ་ཞིག་བྱིན་ནས་ད་སོང་ཟེར། དེ་ནས་རྒྱ་གར་གྱི་ཡུལ་གྲུ་ཕལ་ཆེར་ཉུལ་
ནས་རྒྱ་བལ་མཚམས་སུ་མཛོད་ལྔ་སྟག་རྩེའི་གངས་རིའི་རྩེར་ཕྱིན་པ་ན་ལྷ་
བཙུན་ཆེན་པོ་མཇལ་ཉམས་རྟོགས་ཀྱི་མཎྜལ་ཕུལ་བས་ཐུགས་མཉེས་ཚུལ་
གནང་། བདག་གིས་ཉིད་ཀྱིས་དྭགས་པོ་བཀའ་བརྒྱུད་རྣམ་རྟོག་ཆོས་སྐུར་
འདོད་ཀྱང་རང་རེ་མི་འདོད་གསུངས་པར། དྭགས་པོ་རིན་པོ་ཆེས། སེམས་
ཉིད་ལྷན་ཅིག་སྐྱེས་པ་ཆོས་ཀྱི་སྐུ། །སྣང་བ་ལྷན་ཅིག་སྐྱེས་པ་ཆོས་སྐུའི་འོད།
གསུངས་པས་སེམས་ཉིད་ཀུན་རྟོག་གི་གནས་ལུགས་ལས་རྣམ་རྟོག་ཆོས་སྐུར་
བཞེད་སྙམ་མི་འདུག་ཞུས་པས། ཁྱོད་ངམ་རྫོང་སྟོན་པའི་བག་ཆགས་དེས་

བཀའ་བརྒྱུད་པ་ལ་ཞེན་པ་ཆེ་བ་ཡིན་ཀྱང་སྒམ་པོ་བ་ཁོང་རྣམ་རྟོག་ལ་ཆོས་
སྐུར་བཞེད་པས་སྨྲས་པ་མིན། ད་ལྟ་གནས་འགྱུ་རིགས་གསུམ་གྱི་ངོ་སྤྲོད་
འདེབས་པ་འདི་ཚོ་སེམས་ལས་འགྲོ་ས་མེད། གོལ་མ་གོལ་གྱི་ས་མཚམས་འདི་
ཤེས་པ་གལ་ཆེ་གསུངས། དེ་ཙམ་ན་གསལ་སྣང་དེ་ཡལ་ནས་སད། ད་ལྟ་ཡང་
མཛོད་ལྔ་སྟག་རྩེའི་གནས་ཀྱི་སྣང་བ་ནམ་འཆར་ལ་ལྷ་བཙུན་ཆེན་པོའི་སྐུའི་
སྣང་བ་རེ་འཆར་གྱི་འདུག དཔལ་དུས་ཀྱི་འཁོར་ལོའི་དབང་ཞུ་བའི་ནུབ་
དཔལ་ལྡན་འབྲས་སྤུངས་ཀྱི་མཆོད་རྟེན་ནང་རྡུལ་ཚོན་གྱིས་དུས་ཀྱི་འཁོར་ལོའི་
སྐུ་གསུང་གཉིས་ཀྱི་དཀྱིལ་འཁོར་བྲིས། ཐུགས་དཀྱིལ་ནུས་དཀྱིལ་གཉིས་ཀྱི་
གནས་སུ་སྒྲ་གཅན་གྱི་ཐིག་ལེ་སྔོན་པོ་ཤ་སྟག་གི་གང་བ་དང་། ཞྭ་ལུ་ལུགས་ཀྱི་
དབང་གི་དུས་ཐུགས་དང་བདེ་ཆེན་ནུས་མའི་དཀྱིལ་འཁོར་གཉིས་བཀྲ་བ་ཞིག་
རྨིས། ཡང་སྐབས་ཤིག་ན་དགའ་ལྡན་ལྷ་བརྒྱ་མའི་བླ་མའི་རྣལ་འབྱོར་ཐུན་མོང་
མིན་པ་པཎ་ཆེན་བློ་བཟང་ཆོས་རྒྱན་གསུང་གི་དམིགས་ཐུན་རེ་རེ་ནས་
དམིགས་བརྩེ་མ་འབུམ་ཕྲག་རེ་བཏོན་པའི་རྗེས་ཙམ་ལ་རྨི་ལམ་དུ་ཡིད་དགའ་
ཆོས་འཛིན་གནས་སུ་ཕྱིན་པས་རྗེ་ཡབ་སྲས་གསུམ་དང་སྟེང་ངོས་ན་རྒྱལ་ཚབ་
བྱམས་པ་མགོན་པོ་དང་། གཡོན་ངོས་སུ་ཇོ་བོ་ཡབ་སྲས་གཉིས་བཞུགས་པ་
མཇལ། རྗེའི་མདུན་ནས་ལམ་རིམ་ཆེན་མོའི་ལྷག་མཐོང་གི་ཐལ་བཟློག་ཛ་ཡ་ཨ་
ནན་ཏའི་ཕྱོགས་སྔ་དང་དོགས་པ་གཅོད་ཚུལ་རྣམས་དྲིས་པས་དེ་རྣམས་ལ་
དོགས་གཅོད་འགའ་རེ་གསུངས། ད་མཁས་གྲུབ་རྗེ་འདི་ཁྱོད་ལ་དགེ་བའི་
བཤེས་གཉེན་དུ་ལོ་ཉེར་ལྔའི་བར་གཡར་པོ་གནང་ཆོག དེ་ནས་ངེད་ལ་ཕྱིར་
སྤྲོད་དགོས་གསུངས་པ་བདག་གིས་བརྩིས་པས་ལོ་དྲུག་ཅུ་རྩ་གྲངས་ཤིག་ཏུ་
སླེབས་འདུག་པ་དེ་ཚེ་ཚད་ཡིན་ནམ་སྙམ་ཀྱང་མ་ངེས། མཁས་གྲུབ་རྗེ་ལྷའི་བུ་

ཆུང་ཞིག་ཏུ་གྱུར་ནས་བདག་ལ་གནང་བྱུང་བ་རུམ་དུ་བཅུག་ནས་འོང་བའི་
ལམ་ཞོར་ལ་བལྟས་པས། པུ་སྟི་ཕྲ་ལ་རིང་བ་མ་ཀི་འདུལ་མངོན་ནས་ཡ་ཀི་དུས་
འཁོར་མན་ཆད་ཀྱི་རྣམ་བཤད་སྐབས་ལྔ་བཅུ་པ་བྱ་བར་གྱུར། དེའི་རྐྱེན་གྱིས་
རྗེ་བླ་མའི་གསུང་གི་གནས་གང་ལའང་བློ་གྲོས་ཀྱི་འཇུག་པ་སྔར་ལས་ཁྱད་དུ་
ཐོན་པ་ཞིག་བྱུང་བ་རྗེའི་བྱིན་རླབས་སུ་ཡིད་ཆེས་ཐོབ། དེ་ནས་རིམ་ལྔའི་ཁྲིད་
ཀྱི་བརྗེད་བྱང་དང་། དུས་འཁོར་གྱི་བརྗེད་བྱང་། དྲང་ངེས་སྙིང་པོའི་སྐབས་ཀྱི་
བརྗེད་བྱང་། ཐལ་འགྱུར་ལུགས་ཀྱི་ཚད་མའི་ཟིན་བྲིས། ཚད་མའི་ལྡོག་པའི་
རྣམ་བཞག་དང་གཞན་ཡང་ཕྲ་མོ་མང་ཞིག་བྲིས། དེ་རྗེས་ཀློང་གསལ་ཡེ་ཤེས་
རབ་འབར་གྱི་བསྙེན་པ་ཚར་གཉིས་བཏང་བའི་ཕྱི་མའི་སྐབས་ཀཿཐོག་གི་འདུ་
ཁང་དུ་གསོ་སྦྱོང་ལ་ཕྱིན་པར། དེའི་སྦུག་གི་ཀློང་གསལ་འདྲ་ཞལ་དེ་ཞལ་
འཛུམ་པ་མཛད་དེ་དབུའི་ལྭ་ཐོད་ནང་གི་ཨ་མི་དེ་ཝས་ཡིག་དྲུག་ལན་གསུམ་
གསུངས། བཀའ་བརྒྱད་དང་དགོངས་འདུས་དུས་འཁོར་བཅས་ལ་བསྙེན་པ་
རྒྱས་པ་རེ་བཏང་བས། དུས་འཁོར་གྱི་བསྙེན་པའི་སྐབས་བདེ་ཆེན་ནུས་མའི་
དཀྱིལ་འཁོར་སྟེང་དུས་ཀྱི་འཁོར་ལོ་དཔའ་བོ་གཅིག་པའི་ཞལ་མཐོང་ཞིང་བྱིན་
གྱིས་བརླབས་པའི་རྟགས་གསལ། དགོངས་འདུས་ཀྱི་བསྙེན་པའི་སྐབས་
དགོངས་བཙན་དང་ཤ་ཟ་ཁ་མོ་ཆེ་གཉིས་ནས་དགོངས་འདུས་འཆད་ཉན་
དགོས་པའི་ཞུ་འབུལ་བགྱིད་པ་རྨིས། ཐང་རྒྱལ་སྙན་རྒྱུད་མཁའ་འགྲོའི་བསྙེན་
པའི་དུས། རྒྱ་གར་དུར་ཁྲོད་རཱ་མེ་ཤྭ་རར་རྗེ་གྲུབ་ཐོབ་ཆེན་པོས་རྗེས་སུ་བཟུང་
ཞིང་བྱིན་གྱིས་བརླབས་ཡང་སྐབས་ཤིག་རིམས་ནད་ལྟ་བུའི་ནད་དྲག་པོ་ཞིག་
གིས་བཏབས་ཏེ་འཆི་ལ་ཉེ་བ་བྱུང་བར་རིམ་གྲོ་སྐྱབས་རྗེ་སི་ཏུས་རྡོར་སེམས་ཀྱི་
སྦྱིན་བསྲེགས་འབུམ་ཐེར་གཅིག་གནང་སོང་བ་དེའི་ཐུགས་རྗེས་ཡིན་པ་འདྲ།

ནུབ་གཅིག་གི་སྣང་ཉམས་ལ་རྗེ་གྲུབ་ཐོབ་ཆེན་པོ་དངོས་སུ་བྱོན་ནས་ཁྱོད་སྙིང་
རྗེའི་ཆུ་རྒྱུན་གྱིས་བཀྲུ། ཤེས་རབ་ཀྱི་དབྱུག་པས་བརྡུང་དགོས་གསུངས་ཏེ་
བདག་གཅེར་བུར་ཕྱུངས་རིལ་བ་སྤྱི་བླུགས་ཀྱི་ནང་ནས་འོ་ཆུ་ལྟ་བུས་མགོ་ལུས་
ཁྱབ་པར་བཀྲུས་པས་ལུས་སེམས་བདེ་ལྷན་གྱིས་སོང་། སྦ་དབྱུག་ཞིག་གིས་སྟོད་
སྨད་ཀུན་བརྡུང་བས་བདེན་འཛིན་དེ་ཡང་སྟོང་ཉིད་དུ་གྲོལ་ནས་གང་ཡང་
ཡིད་ལ་བྱར་མེད་པར་ལུས། དེ་ལས་སད་པ་ན་ན་ཟུག་ལའང་དྭངས་སྐྱེད་ཆེར་
ཐོན་འདུག འདི་ནུབ་རིན་པོ་ཆེ་ཁོང་གི་གཟིམ་ལམ་དུ་རྗེ་མཁྱེན་བརྩེའི་དབང་
པོ་ཕེབས་ཏེ་ཁྱོད་ལ་ཐང་རྒྱལ་ཚེ་དབང་རྒྱས་པ་ཞིག་གནང་བ་རྨིས་པས་ད་རེས་
བསྙུང་གཞི་འདིས་མི་སྐྱོན་ཅེས་གསུངས། རིམས་ནད་ཀྱིས་བཏབ་པའི་དུས་
དེར་དཔལ་ལྡན་ལྷ་མོས་ཨ་རུ་ར་ཞིག་གནང༌། ཆིབས་ཀྱི་བོང་བུས་བདག་གི་
ལུས་ལ་ལྕེས་ལྡག་པ་སོགས་རྨིས་པས་མ་ཅིག་འདི་ཉིད་དཔལ་ཀཿཐོག་པའི་ཆོས་
བརྒྱུད་འཛིན་པ་རྣམས་ཀྱིས་མཆོད་རིན་ཆོག་པའི་ལྷ་ཤིག་ཏུ་འདུག་ཡང་
སྐབས་ཤིག་ན་བུད་མེད་རྔ་ཀེང་འདྲ་བ་མང་པོ་བྱུང་ནས་ངེད་ལའང་རྔ་གཅིག་
གཏད་དེ་ཐམས་ཅད་རྔ་རེ་ལ་ཞོན་ནས་སོང་བ་ནུབ་ཕྱོགས་ཀྱི་གནས་ངོ་མི་ཤེས་
པ་མེ་ཏོག་དམར་པོ་ཕུབ་ཙམ་མང་པོས་གང་ཞིང་དེའི་འོད་ཀྱིས་ནམ་མཁའ་
འང་དམར་པོར་བསྒྱུར་ནུས་པ་ཕྱོགས་ཐམས་ཅད་འཇའ་ཚོན་གྱི་དྲྭ་བས་ཁེབས་
པའི་གནས་སུ་རྗེ་གྲུབ་ཐོབ་ཆེན་པོ་སྐུ་བོང་རི་ཙམ་མཐོ་བ་ཞིག་གི་མདུན་དཀྱིལ་
འཁོར་ཆེན་པོ་མདོག་དབྱིབས་དམར་ཟླུམ་ལིང་ཚེ་དགུ་པ་ཅན་ལིང་ཚེ་རེར་
སྒྲུབ་ཐབས་མི་འདྲ་བ་རེ་སྣང་བ་རྣམས་གནང༌། བྱང་ཤར་གྱི་ལིང་ཚེར་དྲག་པོ་
མཐུ་ཡི་སྐོར། རྡོ་རྗེ་དམེ་ལོག་བསྐོར་བའི་འཁོར་ལོ་ཞེས་ཤིན་ཏུ་ཟབ་ལ་འདྲིལ་
བ་བཅས་ཀྱི་དབང་གདམས་ཡོངས་རྫོགས་གནང་བ་དེ་དུས་དྲན་ཀྱང་ཕྱིས་སུ་

བརྗེད། ཡང་མཚམས་ཤིག་ཏུ་ཡུལ་གྲུ་སོ་སོར་དམག་འཁྲུགས་སོགས་དུས་ངན་
ཞིག་འབྱུང་ཉེའི་ཤོམ་ལ་སྐྱབས་རྗེ་སི་ཏུས་མ་མགོན་སྲིད་པ་གཡུལ་མདོས་
གནང་རྒྱུའི་ཐུགས་བཞེད་ཀྱིས་བདག་ལ་དམ་པ་ལྷ་ཁང་ནས་མ་མགོན་བསྙེན་
པ་ཁ་གསོ་དགོས་ཞེས་ཕེབས་པར་བརྟེན་བསྙེན་པ་ལ་ཞུགས་པས་ནུབ་གཅིག་
གསལ་སྣང་ལ་དགེ་སློང་གཅིག་གིས་རྟ་ནག་པོ་མི་རོའི་སྒ་ཆ་ཅན་ཞིག་བདག་ལ་
གཏད་བྱུང་བ་ལ་ཞོན། ལྕགས་ཀྱི་མདའ་གཞུ་གཅིག་སྤྲད་པ་ལག་ཏུ་བཟུང་བ་
ན་བདག་སྐད་ཅིག་གིས་གནས་གྱུར་ཏེ།དཔལ་མ་ནིང་ནག་པོ་དར་ནག་གི་
བེར་དང་ཐོད་པའི་ཕྲེང་བ་ཅན་ལྷུ་ཚིག་བཞི་ལ་མིག་གིས་བརྒྱན་པ། རལ་པ་
དུག་སྦྲུལ་གྱི་ཆུན་པོ་གྱེན་དུ་འཕྱོ་བ་ཁྲོ་ཞིང་གཏུམ་ལ་རྔམས་ཤིང་བརྗིད་པར་
གྱུར་པས་སྲིད་པ་གསུམ་གྱི་སྲོག་གི་བདག་པོ་ང་ཡིན་སྙམ་པའི་ང་རྒྱལ་ཆེན་པོ་
སྐྱེས་པས་ཡུལ་ཁམས་ཤིག་ཏུ་བརྒྱུག་པ་དང་ཡུལ་གྱི་སྨད་ཕྱོགས་ཙམ་ན་གཡག་
རྒོད་འདྲ་བ་མང་པོ་སྣང་བར་བདག་གིས་ང་རྒྱལ་ཆེན་པོས་བསྭོ་སྒྲ་འབྲུག་ལྟར་
བསྒྲགས་པས། དེ་ཐམས་ཅད་འབྲོང་རྒོད་ལ་རྫི་ཕོག་པ་བཞིན་གསར་རྙིང་གི་
ཆོས་སྐྱོང་མང་པོར་གནས་འགྱུར་ནས་དཔའ་ཞུམ་ཤིང་འདུད་པ་དང་མཉམ་དུ་
དམ་ཅན་ཆོས་རྒྱལ་ཡིན་རྒྱུའི་མི་ནག་པོ་རལ་གྲི་ཐོགས་པ་ཞིག་རྒོལ་དུ་བྱུང་བར།
དེའི་སྙིང་ཀར་མདའ་བསྣུན་པས་གློ་སྙིང་དུམ་བུར་གཏོར་བའི་ཚལ་བུ་མདའ་
སྒྲོ་ལ་འབྱར་འདུག ཁོ་ལིང་གིས་འགྱེལ་ནས་རོ་རུ་སོང་དེར་སྙིང་རྗེ་དྲག་པོ་
ཞིག་སྐྱེས་པ་དང་ཆབས་གཅིག་བདག་དགེ་སློང་ཞིག་ཏུ་གྱུར་འདུག་སྙིང་རྗེ་དེ་
མ་སྐྱེས་ན་ནུས་མཐུ་བོད་ཁམས་ཙམ་ན་འགྲན་བྲལ་ཞིག་འབྱུང་བ་ལ་ཚེགས་མི་
འོང་སྙམ་པ་ཤར། ཀཿཐོག་ཏུ་དབྱར་གནས་པའི་སྐབས་ཤིག་དུང་བརྡའི་རྐྱེན་
གྱིས་གཉིད་སད་ནས་མགོ་བཏེགས་པས་སྣང་བར་དར་རྒྱས་ཆོས་གླིང་དུ་བདག་

གསང་བདག་ཕྲིན་ལས་ལྷུན་གྲུབ་དང༌། ཉེ་སྐོར་དུ་རང་གི་བུ་ཡིན་རྒྱུའི་བྱིས་པ་
ཆེ་ཆུང་བཞི་ཙམ་མགོ་ནག་ཧྲུག་གེ་འགའ་རེ་ཉལ། གཅིག་ལྡང་བའི་སྣང་བ་མིག་
ལམ་ལ་ཤར་བས་ཀཿཐོག་ཏུ་ཡོད་པ་ཡིད་ལ་མ་ཤར་བའི་གསལ་སྣང་དེ་ཆོས་
དུང་གཉིས་པ་རྫོགས་ལ་ཉེ་བའི་བར་བྱུང་། འདུ་ཁང་དུ་ཆོས་ཁྲིད་ཀྱི་དུས་སུ་རྒྱ་
མཐོང་གི་ལོག་རིས་རྙིང་པར་བླ་མ་མང་པོའི་འདྲ་ཞལ་ཡོད་པའི་ནང་སྔགས་པ་
དཀར་ཆས་ཅན་ལས་འཇའ་དཀར་པོ་ཞིག་འཕྲོས་ནས་བདག་གིས་སྤྱི་གཙུག་ཏུ་
ཟུག་པ་སློབ་མ་འགས་མཐོང་འདུག རྗེས་སུ་འདྲ་ཞལ་དེ་གང་ཡིན་བརྟགས་
པས་གསང་བདག་འཕྲིན་ལས་ལྷུན་གྲུབ་ཀྱི་འདྲ་ཞལ་དུ་འདུག་པས་རིག་འཛིན་
ཆེན་པོ་འདིས་བྱིན་གྱིས་བརླབས་པའི་མཚན་མར་རྟོགས།  ོ དེ་ནས་བཟུང་
སྔགས་ཀྱི་ཆོག་ཁྲིགས། ཕྲིན་ལས་ཀྱི་ཕྱག་བཞེས་སྨིན་ལམ་དབང་དང་གྲོལ་ལམ་
གདམས་པའི་རིམ་པ་རྣམས་མཐོང་བ་ཙམ་གྱིས་བློ་ལ་འཇགས་ནུས་པ་ཞིག་
བྱུང་། ཡང་མཚམས་ཤིག་ཏུ་དགོན་པའི་གླིང་སྐོར་ལ་ངེད་དཔོན་སློབ་འགའ་
ཞིག་ཕྱིན་ནས་འཇམ་དཔལ་གནས་ཀྱི་ཁྲུས་ཆུས་ཉེ་རེག་བགྱིས་དུས་གནས་རི་
དང་ངེད་གཉིས་འཇའ་ཚོན་ཕྲ་མོས་འབྲེལ་བའི་ནང་དུ་དྷཱི ཡིག་མང་པོའི་འཕྲོ་
འདུ་བྱེད་པ་གྲོགས་འགའ་རེས་མཐོང༌། གཞན་མ་ཚོས་དེ་ཉིན་གནས་ཀྱི་བྲག་
ནས་འབྲུག་གཅིག་ནམ་མཁར་འགྲོ་བའི་མཐོང་སྣང་བྱུང་འདུག་ཅེས་གླེང་རྒྱུ་
སྣང་། མཆོག་སྤྲུལ་ཆོས་ཀྱི་གླང་པོའི་མདུན། ཀརྨ་ཆགས་མེད་གསུང་གནམ་
ཆོས་ཁྲིད་ཆུང་། རཏ་གླིང་ཀློང་གསལ་སྙིང་ཐིག་ཁྲིད་རི་ཆོས་དང་ཐེམ་མེད་
སྐོར་བཀླག་ལུང་། ཐེམ་མེད་ནང་ཛམ་ལྷ་དང་། ལྷ་མོ་ཀུ་རུ་ཀུལླེའི་རྗེས་གནང་
བཀའ་རྒྱ་ཅན་སོགས་ཞུས། རིག་བྱེད་མའི་བསྙེན་པ་བཏང་བའི་ནུབ་གཅིག་གི་
གསལ་སྣང་ལ་མཁས་གྲུབ་ཀརྨ་ཆགས་མེད་རིན་པོ་ཆེས་ཟི་ལིང་མཚོ་སྔོན་མོའི་

འགྲམ་ནས་སོག་ཡུལ་གྱི་མི་དང་མི་མིན་གྱི་གདུལ་བྱ་ཕལ་ཆེར་རིག་བྱེད་མའི་
རིག་སྔགས་ཀྱིས་དབང་དུ་མཛད། སྨར་ཁམས་ཕྱོགས་ནས་ཀླུ་རྒྱལ་མི་མགོན་
དཀར་པོ་རྡོ་རྗེའི་ཐ་ཚིག་ལ་བཀོད་པ་སོགས་གསལ་བར་དྲན། བདག་རང་
བཞིན་གྱིས་བྱིས་པ་ཆུང་ངུའི་དུས་ནས་འཕགས་པ་ཐུགས་རྗེ་ཆེན་པོ་རང་གི་ཡི་
དམ་ཡིན་སྙམ་དུ་ཡིད་ལྷག་པར་དད་པ་དང་སྙིང་རྗེ་ཆེན་པོ་རང་ཤུགས་ཀྱིས་
འབྱུང་བ་ཞིག་ཡོད། དེ་ནས་ཡོངས་རྫོགས་བསྟན་པའི་མངའ་བདག་སྐྱབས་རྗེ་
སི་ཏུ་རིན་པོ་ཆེས། ལྗོན་པ་ལུང་འདིར་དགོན་གཞིས་ཕྲན་བུ་ཞིག་བཏབ་ན་རྗེ་
རང་གི་སྔར་རྒྱུད་སྡེའི་ཕྱག་བཏབ་གནང་བའི་སྔ་རོལ་དུ་གཟིམ་ལམ་ལ་མེ་ཏོག་
པདྨ་ཆེན་པོ་ཞིག་ལ་དེ་འདྲ་བ་ལྔས་བསྐོར་བ་རེ་རེའི་ལྟེ་བར་རལ་གྲི་ལེགས་པོ་
ལྔས་མཚན་པ་ལས་འོད་འཕྲོ་ཞིང་དེ་འདྲ་བ་ལྔ་ཕྲག་རེ་འཕྲོ་བའི་ལྟས་ལ་
བརྟགས་ན་རྒྱུད་སྡེ་འདི་ལས་འཕྲོས་ཏེ་ད་དུང་ལྔ་ཕྲག་ལྔ་འདེབས་པའི་རྟེན་
འབྲེལ་ཡོད་པས་ཁྱེད་རང་གི་དགོན་པ་ཞིག་བཏབ་ན་ལེགས་ཆ་ཆེ་ཚུལ་སོགས་
ཀྱི་དབུགས་དབྱུང་ཐོབ་པར་བརྟེན། ལྗོན་པ་ལུང་འདིར་གསར་བཏབ་གྱི་
གཙུག་ལག་ཁང་ཀ་བ་བཞི་བཅུའི་ཁྱོན་གྱི་རྟེན་བརྟེན་པ་དང་བཅས་པ་གེགས་
མེད་དུ་གྲུབ་པ་སྐྱབས་རྗེ་རང་གི་བྱིན་རླབས་དང་ཐུགས་རྗེའི་མཐུ་ཡིན་པར་
འཁུམ། རྨོག་གྲུབ་ཕག་མོའི་ལུང་བྱང་ལས། སྦལ་སྦྲུལ་གཉིས་ཀྱིས་རྡོ་རྗེ་རྒྱ་གྲམ་
རྩོད། །ངག་གི་མིང་ཅན་ཤར་གྱི་ཕྱོགས་ནས་འབྱུང་། །འོད་ཀྱི་མེ་ལོང་ལག་
་ལག་མཐིལ་
ཙམ་ཞིག་ལ། །མ་ཆགས་ཀཿཐོག་ཕྱོགས་སུ་གནས་བཅས་ན། ཕྲིན་ལས་མཛད་པ་
མཐའ་རུ་རྒྱས་པ་འབྱུང༌། །ཞེས་གདན་སའི་རྟེན་འབྲེལ་རབ་ངེས་མེད་ཀྱི་རྒྱལ་
ཁམས། འབྲིང་ཀཿཐོག ཐ་མ་ད་ལྟའི་གནས་འདི་ཡིན་པ་ལས་འབྲིང་དང་ཐ་
མའི་རྟེན་འབྲེལ་ཐོག་ཏུ་སོན། དེ་ནས་དཔལ་ཡུལ་བཤད་གྲྭའི་དབུ་འཛུག་

མཁན་ཕྱིན། འདུས་པ་སུམ་ཅུའི་སྐོར་ལ་ལྷ་ལས་ཕུལ་བྱུང་དང་། ཁྱད་པར་
འཕགས་བསྟོད། དཀོན་མཆོག་རྗེས་དྲན་འགྲེལ་ཆོས་རྗེ་མི་ཕམ་གསུང་བཀྲ་ཤིས་
མི་ཟད་པའི་སྒྲ་དབྱངས་སོགས་གཞུང་ཕྲན་འགའ་དང་ཞི་བ་ལྷའི་སྤྱོད་འཇུག་"
བཅས་ཀྱི་བཤད་པ་བྱས། དེ་ནས་བཟུང་བཤད་པ་དར་རྒྱས་ཆེ་ཞིང་མཁས་པ་
ཡང་མང་དུ་བྱུང་། ཨོ་རྒྱན་གསང་སྔགས་གླིང་པའི་ལུང་བྱང་ལས། དཔལ་ཡུལ་
སྒྲུབ་པའི་གྲྭ་ལ་བཤད་གྲྭ་རྒྱས། །སྔར་མེད་མདོ་ཆོས་མང་པོ་དར་ནས་འོང་། །
ཞེས་པའི་ལུང་བསྟན་དུས་ཐོག་ཏུ་ཁེལ་བར་འདུག གདན་ས་དེ་ཉིད་དུ་གནས་
པའི་སྐབས་ཤིག་ན་ཆོས་རྗེ་དཔལ་སྤྲུལ་རིན་པོ་ཆེའི་ཞལ་འཇལ། སྤྱོད་འཇུག་
ལེའུ་བཞི་མའི་བཤད་པ་དང་སེམས་བསྐྱེད་སྡོམ་པ་བཅས་ཐོབ་འཕྲོས་ཀྱི་གསུང་
ལས་ཁྱོད་རང་གཅིག་པུ་ཞི་བ་ལ་གཞོལ་བ་ལས་བསླབ་གྲྭ་རེ་ཚུགས་ན་བསྟན་པ་
ལ་ཞབས་འདེགས་དེས་ཆེ། ་སངས་རྒྱས་བསྟན་པ་རིན་པོ་ཆེའི་སྣང་བ་འདི་
འདུལ་བ་གཞི་གསུམ་གྱི་ཕྱག་བཞེས་དངོས་གཙང་རེ་དང་མདོ་སྔགས་ཀྱི་གཞུང་
ལ་འཆད་ཉན་རེ་ཡོད་མེད་ཀྱི་རྗེས་སུ་བྱེད་པ་ཡིན་པས་འདུལ་བའི་ཕྱག་བཞེས་
དང་འཆད་ཉན་རེ་ཅི་ནས་གལ་ཆེ། ཅི་ཡང་མི་ཤེས་པའི་རྟོགས་ལྡན་ཡིན་ཟེར་
བ་མང་པོ་འདི་ཚོ་བསྟན་པ་སྙིགས་པའི་རྟགས་སུ་བྱུང་བ་ཡིན། གྲོང་སྔགས་པ་
མང་པོ་འདི་ཝ་བུ་མང་གིས་ཁུང་གཅིག་གི་སྒོ་མི་ཆོད་ཟེར་བའི་དཔེ་བཞིན།
རྙིང་ཕྱོགས་ལ་དགོན་གོག་མང་པོ་སྣང་ཡང་དགོན་གོ་ཆོད་པ་མང་པོ་མི་འདུག་
གསུངས། དེ་ནས་གསེར་འཕྱང་གི་ལོར་ཀཿཐོག་ངེས་དོན་དབང་པོའི་སྐུ་ཕྲེང་
ལྔ་པ་ཕྱག་ཚ་མཆོག་སྤྲུལ་རིན་པོ་ཆེ་ནས་སྔ་ཕྱི་ལན་གྲངས་ཞུས་ངོར་ཟླ་ཡུལ་དུ་
བསྐྱོད་ནས་གྲྭ་ལག་བཤད་སྒྲུབ་གླིང་གི་བླ་བྲང་དུ་གཞིས་བཅགས། མགོ་གསེར་
སོགས་ཀྱི་ཆོས་ཞུ་གཏོས་ཆེ་བ་ལ་རིན་ཆེན་གཏེར་མཛོད་ཆེན་མོའི་དབང་ལུང་

འབུལ་རྒྱུའི་སྣ་སེལ་ཚུལ་དུ་རྡོར་སེམས་སྒྲུབ་མཆོད་ཕྱི་དཀྱིལ་རྡུལ་ཚོན་དང་
འབྲེལ་བར་སྒྲུབ་ཆེན་གྱི་ལུགས་ཞག་དགུའི་ཁོངས་སུ་གྲུབ་པར་བགྱིས། དེ་ཕྲལ་
ཐོག་མར་བྱིན་རླབས་སྒོ་འབྱེད་དུ་བླ་མ་གསང་བ་འདུས་པའི་ཟླུམ་པོ་བཞི་
དབང་དང་གཏོར་དབང་། བཀའ་བརྒྱད་བདེ་གཤེགས་འདུས་པའི་མདོ་བྱང་
ཆེན་མོ་ཞག་བདུན་གྱིས་གྲུབ།དེ་བཞིན་གཏེར་མཛོད་དབུ་ནས་རིམ་པར་
དབང་དང་ལུང་། ཁྲིད་ལ་དེང་སང་དཀར་ཆག་ནང་འཁོད་ཁྲིད་རྟགས་ཕོག་པ་
ཙམ་ལས་འདོན་སྲོལ་མེད་ཀྱང་། ་སྐྱབས་རྗེ་སི་ཏུ་རིན་པོ་ཆེར་ཁྲིད་རྒྱུན་
བཞུགས་རིགས་དང༌། བསྙེན་ཡིག་ཕལ་ཆེར་འཇམ་མགོན་རིན་པོ་ཆེ་དང་།
མཁན་བཀྲ་ཤིས་འོད་ཟེར། ཐུབ་བསྟན་རྒྱལ་མཚན་འོད་ཟེར་རྣམས་ཀྱི་མདུན་
ནས་གསན་པའི་བཀའ་སྲོལ་གྱི་ཁྲིད་རང་ལ་གནང་བ་ཐམས་ཅད་བཤད། དེ་
ལྟར་ཟླ་བ་དྲུག་གི་རིང་རིག་འཛིན་བརྒྱུད་པའི་ཕྱག་བཞེས་ཕྲ་མོ་ལའང་ལས་སླ་
ཁྱད་གསོད་དུ་མ་སོང་བར་བཤམས་བཀོད་ཀྱི་ཡི་གེ་དང༌། དཀར་ཆག་ནང་
འཁོད་བཞིན་དབང་རྣམས་སྒྲུབ་ཐབས་ཆོག་ཁྲིགས་དང་འབྲེལ། ཆོག་ཁྲིགས་
ཕྱག་བཞེས་དང་འབྲེལ་བ་ཡིད་ཆེས་པའི་གནས་སུ་བསྐུར་བས་དེང་སང་གི་
ལག་ལེན་རྩིང་པོ་རྣམས་དང་གཏན་མི་འདྲ་བ་འདི་གཅིག་པུས་ཀྱང་རྒྱལ་
དབང་པདྨའི་རིང་ལུགས་སྔ་འགྱུར་བའི་བསྟན་པ་ལ་བྱ་བ་རྒྱ་ཆེར་བྱས་པར་
སེམས་སོ། །དེ་ལྟར་དབང་ལུང་གི་དབུ་ཚུགས་ནས་མཇུག་མ་གྲོལ་བར་བླ་གྲྭ་
ལེགས་འཐུས་དཔོན་སློབ་བདུན་རེས་ཉིན་རེ་བཞིན་སྔ་དྲོ་རྡོར་སེམས་བདག་
མདུན་རྒྱས་པ་སྐོང་ཆེན་ལྔ་ཚོགས་མཆོད་དང་བཅས་པ། རྗེས་འབྲེལ་མཆོད་པ་
ཕུད་སྐོང་དང་སྲོག་ཆགས་རྒྱུས་སྐོང་གཉིས་རེས་མོས། སྨིན་ལུགས་དམ་ཅན་སྤྱི་
གཏོར་བཅས་དང་རྩ་གསུམ་གྱི་དབང་ལུང་རེ་རྫོགས་མཚམས་སུ་བླ་ཁག་བརྒྱད་

པོ་རེས་མོས་ཀྱིས་ཚོགས་འཁོར་ཪེ་ལ་རྒྱ་དངུལ་ངྷིལ་ཚད་བཞི་རེའི་དངོས་རྫས་
འགྲོ་ངེས་གནང་སོང་། དེས་འགྲོས་ཀྱིས་དབང་ལུང་ཁྲིད་གསུམ་མཐའ་རྒྱས་
གེགས་མེད་དུ་གྲུབ་ནས་ཕྱི་མཚམས་བཀྲོལ་ཞིང་ཞག་ལྔའི་བར་ཕྱོགས་འདུས་ཀྱི་
ཁྱིམ་པ་ཕོ་མོ་རྣམས་ལ་ཆོས་དབང་ཐུགས་རྗེ་ཆེན་པོ་ཡང་སྙིང་འདུས་པ་སངས་
རྒྱས་སྟོང་དབང་དང་འབྲེལ་བ། རཏ་གླིང་ཐུགས་ཆེན་སྟོང་དབང་དང་འབྲེལ་
ཞིག་གླིང་ཐུགས་ཆེན་སྟོང་དབང་དང་འབྲེལ་བ། ཞི་ཁྲོ་འཕྲད་ཚད་རང་
གྲོལ། འཇའ་ཚོན་ཞི་ཁྲོ་བཅས་སྔ་དྲོ་དབང་སྒྲུབ་བགྱིས་གུང་ཚིགས་ཟིན་པ་དང་
དབང་བསྐུར་ཡང་འདུས་པ་ཧ་ཅང་གཏོས་ཆེ་དྲག་པས་ཕྱི་དྲོ་དགོན་དུ་ཉི་ཐལ་
བར་དབང་འགྲིམ་དགོས་པས་དཀའ་ལས་ཤིན་ཏུ་ཆེ་ཡང་གཞན་དོན་བསམ་
པས་ཀུན་ནས་བསླང་ཏེ་བརྩོན་པ་ཚེར་བརྟེན་ཁུལ་བགྱིས། དེ་དུས་གསུང་
མཆོག་ཡི་གེ་དྲུག་མའི་ཕན་ཡོན་ཉུང་བསྡུས་རེ་བཤད་པའི་རྐྱེན་གྱིས་ཕར་ལ་
བ།
ཆེད་དུ་བསྐུལ་མ་དགོས་པར་མ་ཎི་དུང་ཕྱུར་ཁས་ལེན་མཁན་བདུན་བརྒྱ་ལྷག་
ཙམ་རེ་བྱུང་། གཞན་དགེ་སྒྲུབ་སྡིག་སྤོང་རྐུན་རྒྱ་དང་ཇག་ཁྲིམས་རི་རྒྱ་ཀླུང་རྒྱ།
འབུ་རྫ་ཡུངས་རྩ་དཀར་པོ་མི་རྐོ་རྒྱུ་སོགས། སྡེ་ཤོག་སོ་སོ་ནས་ཁས་ལེན་བྱེད་
མཁན་མང་དུ་བྱུང༌། འདི་དུས་སྔོན་གྱི་ལས་ངན་གྱིས་འཕངས་པའི་ཡི་དྭགས་
རྣམ་སྨིན་རྩུབ་མོ་མྱོང་བའི་མི་མ་ཡིན་མཐུ་ཆེ་བར་བརྩི་བ་ཞིག་ཀྱང་སྙིང་རྗེ་
ཆེན་པོ་བཀའ་རྟགས་ཕྱག་རྒྱས་རྩིས་ལ་ཕབ། དངོས་དང་བརྒྱུད་པའི་སེམས་
ཅན་ལ་ཕན་ཐོགས་རྒྱ་ཆེར་བྱས། མགོ་ལོག་གི་སྡེ་ཁུལ་ནས་དཔོན་འགོ་བསམ་
གནས་སོ་སོས་གདན་ཞུ་འབྱོར་ཀྱང་དབྱར་ཐོགས་དེར་དུས་ཟིང་གིས་རྟེན་
འབྲེལ་གཞན་དབང་དུ་གྱུར། འདི་སྐབས་དང་བྱང་དགོན་སོགས་ནས་ཟང་
ཟིང་གི་འབུལ་ནོར་རྒྱ་ཆེར་བྱུང་ཡང་། དགེ་བའི་བཤེས་གཉེན་གྱི་རྣམ་པར་

ཐར་པ་རྒྱལ་བསྟན་རིན་པོ་ཆེའི་སྲི་ཞུ་དང༌། དེའི་བྱ་བ་འཆད་རྩོད་རྩོམ་གསུམ་
སོགས་གཞན་ཕན་གྱི་རང་བཞིན་ལས་དཀོར་གྱི་གཟི་བྱིན་སྒྲུབ་པ་སོགས་དམ་
པའི་རྣམ་ཐར་དུ་འབྲི་བའི་རིགས་འདི་ཟོག་པོའི་མགོ་སྐོར་ཙམ་ལས་དགོས་པ་
མེད་པས་མ་བྲིས། དོན་དུ་དངོས་རྫས་ཆེ་ཕྲ་ཅི་བྱུང་གི་དགེ་རྩ་གཞན་དོན་
རྫོགས་བྱང་དུ་འཁོར་གསུམ་ཡོངས་དག་གི་བསྔོ་བས་མ་ཟིན་པ་ནི་གཅིག་ཀྱང་
མེད། དངོས་རྫས་རིགས་ཀྱང་ཕལ་ཆེར་རྟེན་བཞེངས་ཀྱི་ཚོགས་སུ་སོང་བ་ལས་
བར་མ་དོར་ཆུད་ཟོས་མ་བྱས། དེ་ནས་སྙི་སྟོད་དུ་སྒར་བཏེགས་ནས་ཆོས་སྒར་
བཏབ། སྙིང་ཐིག་མ་བུ་བཞི་དང་ཀློང་སྙིང་གི་དབང་ལུང་བཙུགས། འདུས་པ་
མང་པོ་ལ་སྔོན་འགྲོ་དང་ཡེ་ཤེས་བླ་མའི་ཁྲིད་བཤད། སྙིའི་ན་མོ་ཆེ་འདི་རྡོ་རྗེ་
ཕག་བྱིན་གྱི་གནས་ཡིན་པས་དང་པོ་ཆོ་འཕྲུལ་ཀྱང་མང་དུ་བྱུང༌། རྗེས་ནས་
བུད་མེད་གཞོན་ནུ་མཛེས་སྡུག་ཅན་ཞིག་ཏུ་བརྫུས་ནས་ཞོ་དང་རྐྱང་ཤ་ལག་པ་
ཞིག་ཕུལ་ནས་ཅི་བཅོལ་གྱི་ཕྲིན་ལས་བསྒྲུབ་པར་ཁས་བླངས་ནས་སོང་། དེ་ནས་
ཀཿཐོག་ཏུ་སྐྱབས་རྗེ་སི་ཏུ་རིན་པོ་ཆེས་སྟོང་གྲྭ་འཛུགས་པར་ཁེལ་ནས་ཕྲན་
ལའང་ཉེ་འཕྲལ་འབྱོར་དགོས་ཀྱི་གསུང་ཤོག་ཕེབས་པའི་ནུབ་རྨི་ལམ་དུ་གྲོང་
ཁྱེར་ཆེན་པོ་ཞིག་སྟོང་པའི་ཤུལ་ན་ཨ་ཕྱི་རྒན་མོ་ཉམ་ཐག་པ་ཞིག་མཆི་མ་
འབྱིན་གྱིན་འདུག ཁྱོད་ལ་ཅི་ཉེས་དྲིས་པས་གྲོང་སྟོང་པ་ལ་བདག་པོ་སྤྱོད་
མཁན་མེད་པས་ལན་ཟེར། འདུས་བྱས་མི་རྟག་པའི་རང་བཞིན་ལ་རྟག་པར་རེ་
བས་ཁྱོད་སྡུག་བསྔལ་གྱི་ཁུར་བླངས་པ་ལགས་མོད་བྱས་པས་ཅི་ཟེར། སངས་
རྒྱས་ཀྱི་བསྟན་པ་ནུབ་ལ་ཉེ། དཔེ་ཆ་མང་པོ་འདི་ཡང་ཆུད་ཟོས་སུ་འགྲོ་ཟེར།
བལྟས་པས་ཕོ་བྲང་ཆེན་པོ་ཞིག་གི་ལྕགས་རིའི་ནང་དཔེ་ཆ་ཤིན་ཏུ་སྤུས་གཙང་
བ་མང་པོ་བླ་གབ་མེད་པར་བརྩིགས་སྣང་བ་གྲངས་མི་མངོན་པ་ཙམ་འདུག

ཤར་ཕྱོགས་ཀྱི་སྒོ་སྟེང་ནས་དཔེ་ཞིག་བླངས་ཏེ་གཏད་བྱུང་བར་ཞལ་ཕྱེ་ནས་
བལྟས་པས་ནམ་མཁའ་གློག་གི་འཁོར་ལོའི་རྒྱུད་ཅེས་བྱ་བ་སྔར་སློབ་དཔོན་
ཆེན་པོ་དགའ་རབ་རྡོ་རྗེས་གནང་རྒྱུ་དེ་ཡིན་པར་ཤེས་ནས་འདིས་ཇི་ལྟར་བྱ་
དྲིས་པས་འདི་ཁྱོད་རང་གིས་ལགས་པས་ཉར་ཚགས་དམ་པོར་གྱིས། གཞན་ལ་
གསང་མ་དྲག་ལ་སྤེལ་མ་དྲག  ད་འགྲོ་དགོས་པ་ཡོད་ཟེར་གང་དུ་འགྲོ་སྨྲས་
པས། ཡིད་དགའ་ཆོས་འཛིན་དུ་འགྲོ་ཟེར་ནས་ཡུད་ཙམ་གྱིས་ཕྱོགས་གཞན་
ཞིག་ཏུ་སོང་སྙམ་འཕྲོར་སད། དེ་དུས་ཀཿཐོག་ཏུ་འབྱོར། རིན་པོ་ཆེའི་མདུན་
ཕྱག་དང་བསྙུན་འདྲི་སྔོན་དུ་འགྲོ་བས་དངོས་འབྱོར་གྱི་ཕྱག་རྟེན་རྣམས་ཕུལ།
དེ་དུས་ནས་བསྙུན་ཚབ་ཆེ་ཚུལ་གྱི་རྣམ་པས་བཞུགས། སྟོང་གྲྭའི་དང་པོར་
ཐུགས་ཆེན་ཡང་སྙིང་འདུས་པའི་སྒྲུབ་ཆེན་འཛུགས་གནང༌། དངོས་གྲུབ་ལེན་
དུས་སྒྲུབ་བུམ་ཐུགས་རྗེ་ཆེན་པོ་ཡབ་ཡུམ་དངོས་སུ་མཐོང་ཞིང་ཟབ་མོ་ནང་གི་
ལམ་དབང་ཡིད་ཀྱིས་བླངས་པས་བྱང་ཆུབ་ཀྱི་སེམས་ལ་བོགས་ཁྱད་པར་བ་
ཐོན། དེ་འཕྲལ་པདྨ་འོད་འབར་གྱི་ལས་གཞུང་བསྲངས་ནས་སིདྡྷིའི་བུམ་སྒྲུབ་
གནང༌། རིན་པོ་ཆེ་བསྙུན་གཞིའི་བབས་ལྕི་བས་ཉིན་ཤས་ལས་ཚོགས་དབུར་
ཕེབས་མ་ཐུབ། རྗེས་ཉིན་གཅིག་བླ་མ་གསང་འདུས་ཀྱི་ལས་བྱང་གི་བྱིན་འབེབ་
སྐབས་རྔ་གིང་འདྲ་བའི་མཁའ་འགྲོ་མང་པོས་ཚོགས་ཁང་གི་གནམ་དབྱིངས་
ཁྱབ་པ་ཙམ་གྱི་གླུ་གར་དང་ཞབས་བྲོ་འཁྲབ་གྱིན་འདུག བདག་གིས་འདི་ཚོར་
སྐྱབས་རྗེ་རིན་པོ་ཆེ་ཞབས་པད་བརྟན་མིན་འདྲི་དགོས་སྙམ་པ་ཤར་ཙ་ན། དེའི་
ཁྲོད་ནས་མཁའ་འགྲོ་མ་རིན་ཆེན་གསལ་སྒྲོན་བྱ་བ་གཅིག་གིས་གཞས་བྲོ་
འཁྲབ་པའི་ངག་རྟ་ལས། ནུབ་ཁའི་ཉི་ཟེར་ཤར་གྱི་རི་རྩེར་བབས། །ཚེས་གསུམ་
ཟླ་བ་ཤར་རིའི་ཕྲག་པར་ཐོན། །བསྟན་པའི་འཕེལ་འགྲིབ་གདུལ་བྱའི་ལས་ལ་

རག །མཁའ་འགྲོ་ཚོགས་འདི་སུན་མ་ཡིན་ཡང་རུང་། །ཞེས་ཟེར་བས་སྐྱབས་རྗེ་
ཉིད་ཡུན་རིང་པོར་ཞབས་པད་མི་བརྟན་པར་ཤེས་ནས་སྙིང་བཏོན་པ་ལྟ་བུའི་
མྱ་ངན་གྱིས་གདུང་། སྒྲུབ་པ་ཟིན་འཕྲལ་ཞབས་བརྟན་ལ་དམིགས་པའི་མཁའ་
འགྲོའི་སུན་བཟློག གུར་དྲག་རྒྱལ་རྫོངས། ཕུར་པ་སྟོང་བཟློག་བཅས་བསྒྲུབས།
ཉིན་གཅིག་སྐུ་མདུན་ཤོག་གསུངས་ནས་ད་རེས་ངེད་གྱི་ནད་བབས་དང་བསྟུན་
ན་ཞབས་རིམ་གཞན་གྱིས་ཕན་པ་འབྱུང་དཀའ། ངེད་ལ་རང་ངོས་ནས་རྩ་བ་
དང་ཡན་ལག་གི་དམ་ཚིག་ཉམས་པ་ཆེར་མེད་ཀྱང་ཆུང་ནས་ད་བར་རྡོ་རྗེ་ཐེག་
པའི་སྨིན་གྲོལ་གྱི་ལམ་ཟབ་མོ་རྣམས་སྐལ་བ་དང་ལྡན་མི་ལྡན་ཐམས་ཅད་ལ་
ཁྱབ་མཉམ་དུ་སྤེལ་བས་ཟླས་ཉམས་དང་ཞོར་ཉམས་ཀྱི་ཉེས་པས་ས་ལམ་ལ་
ཅུང་ཟད་བསྒྲིབ་ཀྱང་མི་ཤེས་པས། ཉང་གཏེར་ཁྲོས་ནག་གི་སྦྱིན་བསྲེག་རིག་
འཛིན་སྲོག་མཐུད་དེ་ངེད་ཀྱི་གནམ་མཐོངས་ཀྱི་སྟེང་ཐོས་ས་འདི་ནས་བླུགས་
དགོས། ངེད་ནས་ཀྱང་བསྙེན་པ་ཅི་ལྕོགས་བྱེད་པ་ཡིན། དབྱངས་རོལ་སོགས་
རྒྱས་པ་བཏང་དགོས་ངེད་རང་གཉིས་(ཚེ་འདིར)ཚེ་ད་རེས་ལས་སྔགས་ཀྱི་
དཀྱིལ་འཁོར་དུ་མཉམ་འཚོགས་ཨེ་འོང་མི་ཤེས་གསུངས། དེ་བཞིན་གཟིམ་ཁང་
གི་ཡང་ཐོག་གནམ་མཐོངས་སྟེང་ནས་ཁྲོས་ནག་གི་སྦྱིན་བསྲེག་འབུམ་ཕྲག་
གཅིག་ཞག་ཤས་ནས་གྲུབ་པར་ཞུས། དེ་འཕྲལ་སྐུ་མདུན་ཕྱིན་པས་ད་ལེགས་པོ་
བྱུང་རང་ནས་ཀྱང་ལས་བྱང་བཏང་མ་ཐུབ་ཀྱང་སྦྱིན་བསྲེག་གི་བསྙེན་པ་
འབུམ་ཕྲག་གཅིག་ཚར་བར་བསགས་པས་ཆགས་ཉམས་དག་པའི་རྟགས་དང་
མཚན་མ་གསལ་བར་རྙེད། ད་ནི་ཞབས་རིམ་གྱི་དཀའ་ལས་དེ་ཚོ་མི་དགོས་
གསུངས། ད་དུང་ཞབས་པད་ཡུན་དུ་བརྟན་ཐུབ་པར་གསོལ་བ་བཏབ་པས་ཤི་
ན་དགའ་བ་སུ་མེད་ཀྱང་ད་རེས་མི་ཕན་པ་འདྲ་གསུངས། ཕེབས་རྗེས་ཅི་ལྟར་

བགྱི་ཞུས་པར། རང་ནས་ཀཿཐོག་ཚང་གི་སྤྲུལ་སྐུ་འདི་རྣམས་དཀའ་བའི་ཚེགས།
དཀོན་པའི་རྒྱུས་ཉོས་པ་ཡིན་པས་ཁོང་རྣམ་པས་ཐུགས་བསམ་བཏང་ལོས་འགྲོ་
གསུང་ཞིང་སྤྱན་ལྟ་སྟངས་ཀྱིས་ནམ་མཁར་གཟིགས་ནས་བཞུགས། དེའི་ཕྱིར་
ནང་ནས་རེ་ཞིག་གཟུགས་སྐུའི་བཀོད་པ་བསྡུས་ནས་ཡིད་དགའ་ཆོས་འཛིན་གྱི་
ཕོ་བྲང་དུ་གཤེགས་སོང་།དེར་ཞག་ལྔ་ནས་སྐུ་གདུང་རིན་པོ་ཆེ་ཚགས་སུ་
གཞུག་པ་དང༌། མཆོད་པ་བཤམས་བཀོད་ཀྱི་ཞབས་ཞུས་བགྱིས། རང་སྒོས་
ཀྱིས་གདུང་མཆོད་ཕུལ་ཏེ་གསོལ་བ་བཏབ་ཅིང་དབང་བཞི་ལེན་པ་ཐུགས་ཡིད་
བསྲེ་བ་སོགས་ཡིད་ཚིམས་ངེས་བྱས། དེ་ལས་གཞན་འདི་བྱེད་འདི་གྱིས་ཀྱི་ལས་
ཁུར་གཏད་མཁན་སུ་ཡང་མི་སྣང་བས་བསྟན་པ་ལ་རྒན་མོ་སེམས་དཀར་གྱི་
དཔེ་ལས་གཞན་ཅི་བྱར་མ་བྱུང་། དེའི་ཕྱིར་ལོ་གླིང་གཤིས་བྱང་དཀར་དགོན་དུ་
སོང་ནས་རིན་ཆེན་གཏེར་མཛོད་ཆེན་མོའི་དབང་ལུང་བཙུགས། ་དེ་སྐོར་གྱི་
དགོན་པ་ཡོད་རིགས་ཀྱི་བླ་སྤྲུལ་གྲྭ་པ་སོགས་ཤིན་ཏུ་མང་པོ་དང་རྒྱ་དམུ་ལི་
ཡན་ཆད་ཟླ་བ་གསུམ་ཙམ་རེའི་མཚམས་ནས་འོང་བ་ཡིན་ཟེར་བའི་རྙིང་མ།
བཀའ་བརྒྱུད། ས་སྐྱ་སོགས་ཀྱི་ཆོས་ལུགས་མི་གཅིག་པ་དུ་མའི་བླ་གྲྭ་དང་ཁྱིམ་
པ་ཕོ་མོ་སོགས་ཚོགས་པ་སྟོང་ཕྲག་གསུམ་བཞིར་ཐལ་བ་ལ་དབང་ཁྲིད་
བསྒྲགས་མ་ཟླ་བ་ལྔའི་བར་བཏོན་ནས་གེགས་མེད་པར་གྲུབ། དེ་ཡང་རང་དོན་
དཀོར་སྡུད་ཙམ་མིན་པར་སྔར་སྐྱབས་རྗེ་སི་ཏུས་རིན་ཆེན་གཏེར་མཛོད་འདི་
འཇམ་མགོན་རྣམ་གཉིས་ཀྱི་ཕྲིན་ལས་ཡིན། ཁྱེད་ནས་ཀྱང་གཏེར་མཛོད་ཚར་
གསུམ་འདོན་དགོས་གསུངས་པ་ཡིད་ལ་བཅགས་ཏེ་རྒྱལ་བའི་བསྟན་པ་རིན་པོ་
ཆེ་ཅི་གནས་ཀྱི་ཐབས་འབའ་ཞིག་ལ་བསམ་ནས་ཁུར་བླངས་པ་ཡིན། དེའི་
བདག་རྐྱེན་ཁོ་ནས་ཀྱང་མཆོག་སྤྲུལ་རིན་པོ་ཆེ་མི་འགྱུར་དང་ལྷུན་གྲུབ་སྐུ་

མཆེད་ཀྱིས་རིན་ཆེན་གཏེར་མཛོད་ཆེན་པོའི་དཔེ་ཆ་བསྡུ་བ་དང་། ཙཀ་ལི་
དཀྱིལ་ཐང་བཞེངས་མཛད་ནས་མཆོག་སྤྲུལ་རིན་པོ་ཆེ་མི་འགྱུར་ནས་རོང་
ཕྱོགས་སུ་གཏེར་མཛོད་ཀྱི་དབང་ལུང་ལན་གཉིས་ཙམ་གནང༌། བླ་གྲྭ་རྣམས་
ནས་རྩ་གསུམ་བསྙེན་པ་ཁས་ལེན་བགྱིད་མཁན་ཆིག་སྟོང་དྲུག་བརྒྱ། རྩ་གསུམ་
རེ་རེ་ནས་བསྙེན་པ་དུང་ཕྱུར་ཁས་ལེན་མཁན་སུམ་བརྒྱ།ཕུར་པ་དང་ཕྱག་
རྡོར་བསྙེན་པ་ཁས་ལེན་པ་བརྒྱ་ཕྲག་གཉིས། ཚེ་ཐར་འབུམ་ཕྲག་གསུམ་དང་ལྔ་
སྟོང་ཁྱིམ་པ་རྣམས་ནས་ཀྱང་རང་མཁོས་དང་བསྟུན་པའི་དགེ་སྒྲུབ་སྡིག་སྤོང་
རི་རྒྱ་དང་ཀླུང་རྒྱ། ཁ་བ་དཀར་པོའི་གནས་སྐོར་འགྲོ་མཁན་རྣམས་ལ་འཕྲོག་
བཅོམ་མི་བྱེད་རྒྱུའི་ཁས་ལེན་སོགས་བགྱིད་བཅུག ཕྱོགས་དེའི་རྒྱལ་ངན་ཞིག་
ཀྱང་དམ་ལ་བཞག དེ་ནས་སྤུང་རི་དང་སྦྲ་ཁོལ་རི་སོགས་ནས་གདན་ཞུ། རིམ་
པར་འབྱོར་ཡང་དབྱར་ཁ་ཡིན་པས་ས་སྨད་ཀྱི་ཚ་བ་ལ་འཇིགས་ནས་
བྱོལ་ཏེ་སྒར་ཡར་བཏེགས་པའི་ལམ་ཞོར་ལ་ཡ་སོ་དགོན་དུ་ཕྱིན་རྗེ་མཁྱེན་
བརྩེའི་ཞལ་སློབ་མཁྱེན་རྟོགས་གྲུབ་པའི་དབང་པོ་བླ་མ་ཡོན་ཏན་རིན་པོ་ཆེའི་
གདུང་རྟེན་ལ་རབ་གནས་བགྱིས། དེ་རྗེས་མཚོ་ཕུ་དགོན་དུ་འབྱོར། ཡ་སོ་
དགོན་པའི་སྤྲུལ་སྐུ་བློ་གྲོས་རྒྱལ་པོས་ཁུར་འཛིན་གནང་ནས་འདུས་པ་བརྒྱ་
ཕྲག་ཕྱེད་དང་གཉིས་ལ་ཟླ་བ་གཅིག་གི་བར་ཀློང་ཆེན་སྙིང་ཐིག་གི་དབང་ལུང་
ཁྲིད་བཀའ་ཕལ་ཆེར་དང་། འདོད་འཇོའི་བུམ་བཟང་གི་དབང་ལུང་ཡོངས་
རྫོགས་བགྱིས། དེའི་རིང་ལ་ཞབས་བརྟན་དུ་དམིགས་པའི་ཡིག་བརྒྱ་འབུམ་
ཕྲག་བརྒྱ་དང་བཅོ་ལྔ། ཚེ་ཐར་མང་པོ། ཀློང་སྙིང་རྩ་གསུམ་བསྙེན་པ་གྲངས་
ཐེམ་གྱི་དམ་བཅའ་འབུལ་མཁན་དྲུག་ཅུ་སྐོར་དང་། སྨིན་གླིང་རྡོར་སེམས་ལ་
བསྙེན་པ་དང་། དེ་ཉིད་རྒྱུན་གྱི་ཐུགས་དམ་འཛིན་པའི་དམ་བཅའ་དང་། ཡིག་

དྲུག་དུང་ཕྱུར་གྱི་དམ་བཅའ་འབུལ་མཁན་དྲུག་ཅུ་སྐོར། བྱང་དགོན་དང་འདི་
གཉིས་བར་ལ་ཡིག་དྲུག་དུང་ཕྱུར་ཁས་ལེན་མཁན་སུམ་བརྒྱ་ཡར་བརྒལ་བྱུང་།
ཞེ་དགུའི་ལོ་དེར་སྐྱབས་རྗེ་རིན་པོ་ཆེས་རང་ལ་འཚུབ་ཆ་ཡོད་ཚུལ་གྱི་བཀའ་
རྟགས་ཕེབས་དོན་བཞིན་རང་མལ་དུ་བཅད་རྒྱའི་ཁུལ་གྱིས་ཞུགས་ནས་རིན་
ཆེན་གཏེར་མཛོད་དུ་བཞུགས་པའི་རྩ་གསུམ་གྱི་བསྙེན་པ་ཕལ་ཆེར་ཉིན་མཚན་
སྦྲེལ་ནས་བཏང་བ་ལས། དང་པོ་བླ་སྒྲུབ་ཐམས་ཅད་ཀྱི་རྒྱལ་པོ་བླ་མ་གསང་བ་
འདུས་པའི་བསྙེན་སྒྲུབ་ལས་སྦྱོར་བཅས་ཕྱག་བཞེས་བཞིན་བཏང་བའི་སྐབས་
ཤིག་ན་རྨི་ལམ་དུ་ལྷོ་བྲག་ལ་ཡག་གུ་རུ་ལྷ་ཁང་དང་ཉེ་བའི་ཐང་ཞིག་ན་བདག་
གུ་རུ་ཆོས་དབང་ཡིན་རྒྱུ་བར་ཞབས་ཕྱིས་སྲས་པདྨ་དབང་ཆེན་ཁྲིད་དེ་སྐྱོ་
བསང་ལ་ཕྱིན་པའི་སྣང་བར་ཨ་ཙ་ར་རས་གཟན་དཀར་པོ་དཀྲིས་ཤིང་ཁུར་རྩ་
ཆེན་པོ་ཅན་ཞིག་མ་ཀི་ཐང་སྟོད་ནས་བྱུང་བ་ངེད་དང་འཕྲད་པས་གུས་འདུད་
བཅས། བདག་ཁྱེད་ལ་གུ་རུ་རིན་པོ་ཆེས་བཀའ་རྒྱ་འདི་སྐྱེལ་མཁན་བཏང་བས་
དར་གཅིག་བཞུགས་དང་ཟེར། དེར་ཡུད་ཙམ་བསྡད་པ་དང་ཁུར་རྩ་དེ་ཕྱེ་ནས་
རྒྱ་ལུགས་ཀྱི་མགོ་ཚེམ་འདྲ་བ་མང་པོ་བླངས་ཏེ་གཏད་བྱུང་བར། གཅིག་ནང་
གུ་རུའི་རྩ་ཚིགས་ཀྱི་ཡི་གེ་བྱ་བ་མི་ཚེ་གཅིག་ལ་བགྱིད་དགོས་རིགས་ཀྱི་ཡི་གེ་
དང་ལུང་བསྟན་ཁ་ཤས་དེའི་མཇུག་ཏུ་ས་ཐག་རིང་དུ་མི་འགྲོ་བ་འདི་དང༌། ཡོ་
བྱད་ལ་ཆགས་སེམས་མེད་པར་མཆོད་སྦྱིན་གྱི་ཕྱོགས་སུ་གཏོང་བ་དང་། གུ་རུ་
ལ་མོས་པ་མི་ལོག་པར་བྱ་བ་དང༌། ཚོགས་བསགས་པའི་ཡུལ་བླ་མ་ཡིན་པར་
ཤེས་པ་དང༌། ཚེས་བཅུའི་དུས་མཆོད་མི་ཆགས་པར་བྱ་བ་འདི་དང་ལྔའོ་ཞེས་
པ་སྣང་། ཡང་གཅིག་ན་ཆོས་དབང་གི་སྐྱེས་རབས་ཉེར་ལྔ་གསལ་བ་གཅིག་སྣང་
། སྐྱེ་རབས་རེ་རེ་བཞིན་འགྲོ་དོན་དང་ཕྲིན་ལས་གདུལ་བྱ་རྒྱ་ཆེ་ཆུང་རྣམས་

བཤད་པའི་ངེད་བཅུ་དགུ་པར་བབས་འདུག ཕྲན་གྱི་ངོ་སྐལ་གདུལ་བྱ་རྒྱ་ཆེར་
མི་སྣང་སྐྱེས་རབས་གཞན་རྣམས་འགྲོ་དོན་ཕྲིན་ལས་ཤིན་ཏུ་རྒྱ་ཆེར་ཡོད་པ་
ཞིག་འདུག དེ་འཕྲལ་བླ་མ་དགོངས་པ་འདུས་པའི་ལས་བྱང་ཚ་བ་དམར་ཐག་
གི་སྟེང་ནས་སྔར་ཀཿཐོག་ཏུ་བསྙེན་པ་བཏང་ཟིན་པས། འདིར་ནི་ལས་བྱང་མེ་
ཏོག་ཕྲེང་མཛེས་ལ་བརྟེན་བསྙེན་པ་བཏང་བའི་མཚམས་ཤིག་ནས་དགོངས་
འདུས་གཙོ་དགུའི་ལྷ་སྣང་ཉིན་མཚན་མེད་པར་བྱུང་ཞིང་སྲུང་མ་དགོངས་
བཙན་དང་ཤ་ཟ་ཁ་མོ་ཆེས་ཀྱང་དགོངས་འདུས་ཀྱི་བསྟན་པ་སྤེལ་དགོས་པར་
བསྐུལ་མ་ཡང་བྱུང་། དེ་ནས་རྡོ་རྗེ་སྙིང་པོའི་ཆོས་བཀའ་མི་འཁྲུགས་པའི་བསྙེན་
པ་བཏང་བས་ཤར་ཕྱོགས་ཐམས་ཅད་སངས་རྒྱས་མི་འཁྲུགས་པའི་ཞིང་གི་
བཀོད་པ་མདོ་ནས་ཇི་སྐད་བཤད་པ་བཞིན་མཐོང་། སྟོན་པ་མི་འཁྲུགས་པའི་སྐུ་
ལས་འོད་ཟེར་སྔོན་པོའི་སྣང་བས་ཁམས་གསུམ་ཐམས་ཅད་ཁྱབ་པས་ངན་སོང་
གི་གནས་ཕལ་ཆེར་སྦྱང་ནས་ཐམས་ཅད་མི་འཁྲུགས་པའི་བཀོད་པར་ཤར། དེ་
བཞིན་གཤེགས་པའི་ཞལ་ནས་མི་འཁྲུགས་པའི་ཞིང་བཀོད་ཀྱི་མདོ་གསུང་ནས་
དེའི་ཆོ་ག་ཚུལ་བཞིན་བགྱིས་པ་ལྟ་ཅི། ཐ་ན་གསང་སྔགས་ཀྱི་བྱིན་གྱིས་
བརླབས་པའི་བྱེ་མས་རེག་པ་དང་གཟུངས་སྔགས་ཙམ་བརྗོད་པ་དེའི་སྒྲ་ཐོས་
པ་ཚུན་ཆད་ངན་སོང་གི་སྐྱེ་སྒོ་ཆོད་ནས་སངས་རྒྱས་མི་འཁྲུགས་པའི་ཞིང་དུ་སྐྱེ་
བའི་ལུང་བསྟན་ཐོབ། དེ་ནས་བཟུང་ཕྱི་ནང་གི་སྲིན་བུ་མི་འབྱུང་ཞིང་སྐབས་
སུ་ཡང་ཡང་ཞིང་དང་སྟོན་པའི་སྣང་བ་འཆར་ཞིང་ལོག་པར་ལྟུང་བ་མགོན་
མེད་པའི་སེམས་ཅན་ལ་སྙིང་རྗེ་ཆེན་པོ་ཤུགས་འབྱུང་དུ་སྐྱེ་ཞིང་། བཟོད་པའི་
ཕར་ཕྱིན་ལ་རང་བྱན་ཚུད་པར་བྱུང་། དེ་ནས་བཀའ་བརྒྱད་བདེ་གཤེགས་
འདུས་པ་དང་རང་ཤར་གཉིས་ལ་བསྙེན་པ་ལས་རུང་ཙམ་བཏང་། ཕུར་པ་

ཆོས་དབང་སྤུ་གྲི། སངས་གླིང་ཐུགས་ཀྱི་ཉིང་ཁུ། པད་གླིང་སྤུ་གྲི་བྱང་གཏེར་སྤུ་
གྲི་སྟེ་སྤུ་གྲི་རྣམ་གསུམ་དང་རཏ་གླིང་ཡང་གསང་བླ་མེད། ཉང་གཏེར་ཁྲོས་ནག
རྗེ་མཁྱེན་བརྩེའི་ཡང་གཏེར་མཁའ་འགྲོ་གསང་བ་ཀུན་འདུས་བཅས་ཀྱི་བསྙེན་
པ། ར་ཤག་མ་མོ་སྒང་ཤར་ལ་བསྙེན་པ་བཏང་བའི་སྐབས་སུ་འཚུབས་ལྷོངས་
ཤིན་ཏུ་ཆེ་ཞིང་དངོས་གཟུགས་ཀྱི་བུད་མེད་མང་པོ་འདུ་བ་དང་མིང་ནས་
འབོད་ཅིང་སྒྲ་སྐད་སྣ་ཚོགས་ཐོས་པ་སོགས་ཕལ་ཆེར་མཐོང་སྣང་ཐུན་མོང་
བར་བྱུང༌། དེ་ནས་གཤིན་རྗེ་ཚེ་བདག་གི་བསྙེན་པ་ཞི་དྲག་གཉིས་སྔར་ལན་
མང་བསྐྱར་ཟིན་པས། འདི་ནས་གཤིན་རྗེ་ཀིང་ཀང་དམར་ནག་གཉིས། འཆར་
ཀ་ཡང་བཟློག་རྒྱལ་མཆོག་ལྔ་པ་ཆེན་པོའི་ཆོག་བསྒྲིགས་སྟེང་ནས་བསྙེན་པ་
བཏང་བའི་མཇུག་ཏུ། ཉམས་ཀྱི་སྣང་ཆར་ཕོ་བྲང་ཆེན་པོ་པོ་ཏ་ལར་རྒྱལ་
དབང་ལྔ་པ་ཆེན་པོ་དང་མཇལ། དགྱེས་པའི་གསུང་གིས་ལེགས་སོའི་དབུགས་
དབྱུང་དང་འཇའ་ས་ཤེལ་བུམ་ཆེན་པོ་གཅིག་གི་ངོས་རིས་ཀྱི་ཡི་གེ་ལ་ཟིལ་
གནོན་དགྱེས་པ་ཕྲིན་ལས་གྲུབ་པ་རྩལ་ཞེས་པའི་ཐམ་ཀ་གནང་བ་ཤར་བས་ཚེ་
འཕྲང་ལས་གྲོལ་བའི་རྟགས་མཚན་དུ་ངེས་པ་ཐོབ། དེ་ནས་མཚན་མོའི་ཐུན་
སྨད་ཐམས་ཅད་དུ་འབྲུ་གསུམ་རྡོ་རྗེའི་སྒྲ་གདངས་ཀྱིས་བཟླས་པ་བྱང་བར་
བྱས་པས་རླུང་ཐམས་ཅད་དབུ་མའི་དབྱིངས་སུ་འབྱུང་འཇུག་གནས་གསུམ་གྱི་
རྟགས་ཐུན་མོང་མིན་པ་རང་གིས་མྱོང་བས་ངེས་པ་འདྲོངས། དེ་སྐབས་ན་ཆོས་
རྒྱལ་ལུང་བསྟན་རྡོ་རྗེའི་ཞལ་མཐོང་། སྒྱུ་འཕྲུལ་གྱི་ལམ་རྣམ་བཀོད་དང་ཨོ་རྒྱན་
མཁན་པོའི་གསུང་། རྫོགས་པ་ཆེན་པོ་ཀློང་ཆེན་སྙིང་ཐིག་གི་སྙན་བརྒྱུད་ཤོག་
དྲིལ་ཡིད་བཞིན་ནོར་བུ་གཉིས་ཟུང་དུ་བསྡེབས། དེ་དང་མཉམ་དུ་བཅུ་དགུའི་
གྲངས་ལྡན་གྱི་རྡོར་དྲིལ་སྤུས་ལེགས་བཅས་གནང་ནས་ཆོས་ཀྱི་བདག་པོར་

མངའ་གསོལ་བའི་དབུགས་དབྱུང་ཐོབ། དེར་བརྟེན་སྙིང་ཐིག་གཏུམ་མོའི་རྣམ་
བཤད་དང་། འཁྲུལ་འཁོར་གཉིས་ཡིག་འཇོག་བྱས། དེ་ནས་སངས་རྒྱས་གླིང་
པའི་ཚེ་སྒྲུབ་ཉི་ཟླའི་རྒྱ་ཅན་དང༌། རཏ་གླིང་ཚེ་སྒྲུབ་ཀྱི་བསྙེན་པ་བཏང་བས་
གནས་ཁང་ནང་དྲི་བཟང་གིས་ཁྱབ་པ་དང་གཏོར་མ་བདུད་རྩིར་ཞུ། ཚེ་བུམ་
སྟེང་ནས་ཚེ་དཔག་མེད་པའི་ཞལ་མཐོང་ཞིང་བྱིན་གྱིས་བརླབས་པ་བྱུང་
ནས་བླ་སྒྲུབ་ཐིག་ལེའི་རྒྱ་ཅན་ལ་བསྙེན་པ་བསྐྱལ་སྐབས་ཀུན་མཁྱེན་ཆེན་པོའི་
སྐུའི་སྣང་བ་མཇལ་གསུང་ལས་ད་རེས་རྫོགས་པ་ཆེན་པོའི་གྲུབ་མཐའི་གནད་
གསལ་བར་བྱེད་པའི་བསྟན་བཅོས་ཞིག་བརྩམ་ན་སྔར་ཙིརྱའི་མཆོད་རྟེན་གྱི་
རྡུལ་སྙེད་ཀྱི་སེམས་ཅན་གྱི་དོན་འབྱུང་བའི་ལུང་བསྟན་དུས་སུ་བབ་འདུག་
པས་རྫོགས་པ་ཆེན་པོའི་གནད་སློང་བ་ཞིག་དགོས་ཞེས་བཀས་གནང་བ་ཐོབ་
པའི་རྐྱེན་གྱིས། བླ་མ་ཡང་ཏིག་གི་གཉིས་ཀའི་ཡང་ཡིག་གི་འགྲེལ་པ་ཉི་མའི་
སྣང་བ། རྫོགས་ཆེན་མ་བུའི་ལྡེའུ་མིག་ཀུན་བཟང་ཐུགས་ཀྱི་ཊཱིཀ ཐོད་རྒལ་གྱི་
སྙན་བརྒྱུད་མཁའ་འགྲོའི་ཐུགས་ཀྱི་ཏི་ལ་ཀ་རྣམས་བརྩམ་འཕྲལ་མཚམས་གྲོལ།
དེ་ནས་ཀཿཐོག་བསྒྲིགས་ལམ་གྱི་དབུར་འོང་དགོས་པའི་ལྷན་རྒྱས་ཀྱི་ཞུ་ཤོག
འབྱོར་བ་བཞིན་སོང་ནས་དེར་བླ་མ་དགོངས་འདུས་ཀྱི་སྒྲུབ་ཆེན་ཚུགས།
དངོས་གྲུབ་ལེན་ཆོག་གི་དུས་ཐ་མལ་གྱི་སྣང་ཆས་ཆོས་ཉིད་དུ་དེངས་ནས་རིག་
པ་རྟོག་མེད་དུ་རེ་ཞིག་འབྱམས་ཀླས། སླར་ཡང་དེ་ལས་ཕྱི་གསལ་གྱི་སྣང་ཆར་
སྔར་གུ་རུ་རིན་པོ་ཆེས་དཔལ་གྱི་བསམ་ཡས་མཆིམས་ཕུར་རྗེ་འབངས་འདུས་
པ་ཕྱི་མའི་སྐོར་ལ་བླ་མ་དགོངས་འདུས་ཀྱི་དབང་དང་། རྒྱུད་ལུང་མན་ངག་
ལྷག་ལུས་མེད་པར་མནོག་ཆོས་སུ་རྩལ་དུས་ཀྱི་སྣང་བ་ཤར། དངོས་གྲུབ་གྱི་རྫས་
འབུལ་བའི་བླ་མ་རྣམས་ཀྱང་དགོངས་འདུས་པོད་བཅུ་གསུམ་གྲངས་ངེས་ཀྱི་

མཁའ་འགྲོ་ཤ་སྟག་ཏུ་ཤར་ནས་དེ་དག་ལས་ནང་དབང་ལེན་པ་ལས་གཞན་ཅི་
ཡང་མ་ཤར་བས་བླ་མ་དགོངས་འདུས་འདི་བྱིན་རླབས་ཀྱི་བབས་ཁྱད་པར་
ཅན་དུ་རྟོགས། འདི་དུས་རང་ཉིད་སངས་རྒྱས་གླིང་པའི་བླ་མ་ཆོས་ཀྱི་བློ་གྲོས་
ཡིན་པའི་གསལ་སྣང་ཞིག་ཀྱང་བྱུང་། བསྒྲིགས་གྲྭ་གྲོལ་ནས་ཚུར་རང་གི་རི་
ཁྲོད་དུ་འོང་བའི་ར་སྐྱེས་ཤེལ་ཀྱི་གནས་འདབས་སུ་ཞག་ཚུགས་བགྱིས་པས་
མཚན་མོར་གསལ་སྣང་ཞིག་ལ་མདོ་སྒྱུ་སེམས་གསུམ་གྱི་བཀའ་བབས་མར་
གྲགས་པ་གནུབས་ཆེན་རིན་པོ་ཆེས་རྗེས་སུ་བཟུང་ཞིང་མདོའི་འགྲེལ་པ་རྒྱལ་
པོ་ཛའི་གསུང་ལུང་བསྟན་མ་དང་། རྒྱུད་སྤྱི་མདོ་དགོངས་འདུས། རྫོགས་ཆེན་
བསམ་གཏན་མིག་སྒྲོན་བཅས་བསྩལ་བའི་སྣང་བ་ཤར། དེར་བརྟེན་གནུབས་
ཆེན་གྱི་བླ་སྒྲུབ་དང་དེའི་ཁྲིད་ཉུང་བསྡུས་ཤིག་ཀྱང་བྱས། རྒྱུད་དོན་ལའང་གོ་
བ་ལམ་ཙམ་ཆགས་པ་འདི་གནུབས་ཆེན་གྱི་བྱིན་རླབས་ཁོ་ན་ཡིན་པར་ཤེས་སོ།
།ཞེ་དགུའི་ཚེ་འཕྲང་ལ་ཁེལ་དུས་གེགས་འཚུབ་ཆེན་པོ་ཞིག་བྱུང་ཡང་། དཔལ་
ཡུལ་པད་ནོར་རིན་པོ་ཆེའི་དབུར་ཚོགས་པ་བྱིང་ནས་བཀའ་འགྱུར་དག་ཚར་
གསུམ། བརྒྱད་སྟོང་པ་བརྒྱ་ཚར་གསུམ་ཕུར་བསྙེན་དུང་ཕྱུར་གསུམ་ཚེ་བསྙེན་
དུང་ཕྱུར་གསུམ། སེང་གདོང་བསྙེན་པ་དུང་གཅིག བཀའ་བརྒྱད་ཁྲམ་ཕྱིས་
སུན་བཟློག་དང་འབྲེལ་པའི་ཚོགས་འབུམ། མ་མགོན་གཡུལ་མདོས། སྒྲོལ་མ་
གཡུལ་མདོས། མ་ཏིའི་སེང་གདོང་ཁྲི་བཟློག སློབ་མ་སོ་སོ་ནས་གོ་བྲག་སྤོ་ཉག་
དཔལ་ཡུལ་སྡེ་ཁུལ་བཅས་ནས་ཚེ་ཐར་ཁྲི་གསུམ་དང་། ཆིག་སྟོང༌། ཚིག་བདུན་
གསོལ་འདེབས་འབུམ་ཕྲག་བརྒྱ། རཏ་གླིང་ཚེ་སྒྲུབ་བསྙེན་པའི་ཞབས་བརྟན་
འབུལ་མཁན་ཉི་ཤུ་སྐོར་བྱུང༌། གྲྭ་ལག་དགོན་ནས་ཕྱག་ཚ་མཆོག་སྤྲུལ་རིན་པོ་
ཆེས་ཞབས་བརྟན་དུ་ཡིག་བརྒྱ་དུང་ཕྱུར་གཅིག་འགྲོ་ངེས་ཀྱི་དུང་འཁོར་

བཞེངས། ཚོགས་པ་སྤྱི་ནས་རྒྱལ་བཀའ་དག་ཚར་གསུམ། ཕུར་བསྙེན་དུང་
གསུམ། བཛྲ་གུ་རུ་དང་སེང་གདོང་བསྙེན་པ་དུང་རེ་རེ། བསམ་ལྷུན་དང་བར་
ཆད་ལམ་སེལ་འབུམ་ཕྲག་རེ། བཀའ་བརྒྱད་ཁྲམ་ཕྱིས། རྩ་གསུམ་ཚོགས་འབུམ།
སློབ་མ་ཁག་སོ་སོ་ནས་རྩ་གསུམ་དང་ཚེ་སྒྲུབ་བསྙེན་པ་འབུལ་མི་མང་པོ། ཟླ་
ཡུལ་སྟོད་སྨད་ཀྱི་ཁྱིམ་པ་སོ་སོ་ནས་ཚེ་བསྙེན་དུང་གསུམ།ཚེ་ཐར་སྟོང་ཕྲག་
གསུམ་ཨ་བསེ་རྡི་ལ་ཤོག་ནས་ཚེ་བསྙེན་དུང་ཕྱུར། ཚེ་ཐར་སུམ་བརྒྱ་སཱཙྪ་འབུམ་
ཕྲག གུ་རུའི་སྐུ་འབུམ་ཕྲག་བཅས་ཀྱི་ཞབས་བརྟན་ཕུལ། ཕྱག་ཚ་མཆོག་སྤྲུལ་
རིན་པོ་ཆེས་མགོ་གསེར་གྱི་ཡུལ་གྲུ་སོ་སོར་བཀའ་ཁྱབ་གནང་དོན་ཚེ་ཐར་སྟོང་
ཕྲག་ལྔ་བྱུང་བའི་ཞུ་ཡིག་དཔོན་ཁག་སོ་སོ་ནས་འབྱོར་བས། དེ་དག་གི་བདེན་
མཐུས་རེ་ཞིག་གེགས་འཕྲང་ལས་ཅི་བདེར་གྲོལ་བ་ལགས་སོ། །དེ་ནས་ལྗོན་པ་
ལུང་གི་རི་ཁྲོད་ནས་བཀའ་གདམས་ཐིག་ལེ་བཅུ་དྲུག་གི་ནང་ཚན་ཁྲོ་བོ་མི་གཡོ་
བའི་སྐུ་རྟེན་དང་། གསུང་རྟེན་དུ་རྒྱུད་ཚར་ལྔ་རྡོ་ལ་བརྐོས། བསྙེན་པ་སྦྱར་བའི་
སྐབས་ཤིག་ཏུ་ཇོ་བོ་ཡབ་སྲས་ཀྱི་སྐུའི་སྣང་བ་མཇལ་ཞིང་གསུང་བྱོན་པར། ཐིག་
ལེ་རེ་རེ་ནས་འཇུག་པ་ཇི་བཞིན་མ་ཡིན་པས་ཐིག་ལེ་བཞི་འབྲེལ་དུ་འཛམ་གླིང་
དག་པའི་ཐིག་ལེའི་གཞིར་དབུ་རུ་བ་ཡི་ཐིག་ལེ་རྒྱལ་བ་འབྲོམ་སྟོན་པའི་ཐུགས་
ཀྱི་ཐིག་ལེར་ཁྲོ་བོ་མི་གཡོ་བ་གསལ་བའི་ཐུགས་ཀར་བསམ་གྱིས་མི་ཁྱབ་པ་ཚོས་
སྐུའི་ཉམས་ལེན་གྱི་ཐིག་ལེ་བཞི་བསྒྲགས་སུ་ཉམས་སུ་ལེན་དགོས་ཚུལ་གྱི་
བཤད་པ་དམར་འབྱིན་དུ་གནང་། དེ་བཞིན་བསྙེན་པ་བཏང་ཚུལ་གྱི་ཡི་གེ་ཞིག་
ཀྱང་བྱས། དེ་ནས་རང་ལོ་ལྔ་བཅུ་རྩ་གཅིག་པ་སྦྲུལ་གྱི་ལོར་སྨར་ཁམས་ཕྱོགས་
ནས་དབུས་མདའ་ཤེང་གླིང་སྲས་དང༌། སྤོམ་མདའ་བུ་གཉིས་གཙོས་གདན་
འདྲེན་སྔ་ཕྱིར་བྱུང་བ་དོན་ཡོད་པའི་ཕྱིར་སྨར་ཁམས་སུ་སྒར་བཏེགས་། ཐབ་

བསུ་དང་རྟ་བསུ་རིམ་པར་སླེབས་སྒར་ཐོག་ཏུ་འབྱོར་ནས་ཞག་ཤས་ང་
གསོས། ཁོང་ལྕམ་དྲལ་རྣམས་བསྐལ་མང་རྣམ་དཀར་གྱི་འབྲས་བུ་དུས་སུ་སྨིན་
པས་བསྐུལ་ནས་རིན་ཆེན་གཏེར་མཛོད་ཆེན་མོ་འཛུགས་དགོས་ཚུལ་ནན་ཏན་
ཕེབས་པས་ཐུགས་བཞེད་སྐོང་ཕྱིར་སྒར་རང་དུ་གཞུང་ས་ཆེན་པོའི་དམག་བྱིང་
ཆེ་སྟབས་ཀྱིས་གུ་དོག་པས་སྒྲུབ་ཆེན་ལུགས་རྒྱལ་ཆེན་ཐོ་འཛུགས་སོགས་མ་
བདེ་བས། གསང་ཕུའི་ཀླུ་རའི་འདུ་ཁང་དུ་གནས་སྤོས་ཏེ་ཀློང་ཆེན་སྙིང་ཐིག་
གི་དབང་ལུང་དང་མཚམས་ཁྲིད་རྒྱས་པ་བཅས་ཕུལ། ཁོང་རྣམས་ནས་དབང་
ལུང་ཕྱི་མ་གསན་པའི་ཞོར་ལ་སྔོན་འགྲོའི་སྦྱང་བ་རྣམས་ཅི་ཐོན་གནང་། དེ་
ནས་སྙིང་ཐིག་མ་བུའི་དབང་ལུང༌། ཀུན་མཁྱེན་མཛོད་བདུན་གསུང་འཐོར་བུ་
བཅས་ཀྱི་ལུང་། སེམས་ཉིད་ངལ་གསོའི་གཙོས་ངལ་གསོ་སྐོར་གསུམ་ཁྲིད་དེའི་
ཁོངས་སུ་དངོས་གཞིའི་ཁྲིད་དང་། ཡེ་ཤེས་བླ་མ་བཅས་ཀྱི་ཁྲིད་རྫོགས་ནས་
གཏེར་མཛོད་ཀྱི་དབང་གི་སྟ་གོན་སྣ་སེལ་ཚུལ་དུ་རྒྱལ་བཀའ་དག་ཚར། བརྒྱད་
སྟོང་ཅི་མང་དང་སྔར་ཕྱིར་ཡིག་བརྒྱ་འབུམ་ཕྲག་བརྒྱ་ལྷག་ཙམ་བསྒྲུབས། དེ་
འཕྲལ་ཕྱོགས་དུས་ཀྱི་གཏེར་མཛོད་དབང་ལུང་ཞུ་མཁན་རྣམས་འཚོགས་ནས་
རིགས་བརྒྱའི་ཁྱབ་བདག་དཔལ་རྡོ་རྗེ་སེམས་དཔའི་སྒྲུབ་ཆེན་གྱི་དབུ་བཙུགས།
རྒྱལ་ཆེན་ཐོ་འཛུགས་ནང་དུ་ཚོགས་པ་ཐམས་ཅད་ཚུད་པར་བྱས་ཤིང་དམ་སྲི་
མནན་པ་སྒོ་བྱང་ཕྱི་ནང་སོགས་སྔོན་འགྲོའི་ཆོས་རྣམས་ལེགས་པར་གྲུབ་པ་ན་
རྡུལ་ཚོན་གྱི་དཀྱིལ་འཁོར་ལ་བརྟེན། སྒྲུབ་བུམ་གྱིས་གཙོས་རྒྱན་དང་ཡོ་བྱད་
འགོད་པ་སྔོན་དུ་འགྲོ་བས་སྒྲུབ་གཞུང་ཞག་བདུན་གྱི་ཁོངས་སུ་གྲུབ་པར་
བགྱིས། དེ་ནས་ནང་སྒྲུབ་དབང་དང་འབྲེལ་བ་བླ་མ་གསང་བ་འདུས་པའི་
དབང་དང་རྡོར་སེམས་དབང་སྦྲེལ་ཏེ་བསྐུར། གཙོ་བོ་རྡོར་སེམས་ཀྱི་དཀྱིལ་

འཁོར་ལ་རྡུལ་ཚོན་དང་། གཞན་རྣམས་རས་བྲིས་ཀྱི་དཀྱིལ་འཁོར་ལ་བརྟེན་
ནས་དབང་ཁྲིད་རྣམས་བརྒྱུད་པའི་ཕྱག་བཞེས་ཇི་ལྟ་བ་བཞིན་ཞིབ་ཆ་བགྱིས་
ཏེ་ཕུལ། ལུང་རྣམས་སྤྲུལ་སྐུ་འགྱུར་མེད་རྡོ་རྗེས་གནང་ནས་ཟླ་བ་ལྔའི་ཁོངས་སུ་
གྲུབ་པར་བགྱིས། འདི་དག་གི་དུས་སྒྲུབ་ཆེན་དབུ་འཛུགས་ཉིན་འཇའ་ཚོན་གྱི་
གུར་ཕུབ་པ་དང་ས་གཡོ་བ་སོགས་བྱུང༌། གཏེར་མཛོད་དབང་སྔ་ཕྱི་གསུམ་ཀ་
ལ་ས་གཡོ་བ་སོགས་ངོ་མཚར་བའི་ལྟས་དུ་མ་བྱུང༌། སྐབས་ཤིག་ན་ངལ་གསོའི་
ཆོས་མཚམས་འཇོག་སྐབས་ཚོགས་གཏོར་རྒྱས་པ་བཏང༌། དངོས་རོལ་སྡེ་དགུ་
རྗེས་འབྲང་བཅས་ཀྱི་གསོལ་ཀ་མཐར་ཆགས་སུ་བཏང་བའི་མཆོད་གཏོར་
བསང་ནང་དུ་བཏེགས་དུས། ཚོགས་པ་ཐམས་ཅད་ཀྱིས་མཐོང་སྣང་ཐུན་མོང་
དུ་ནམ་མཁའི་དབྱིངས་ཐམས་ཅད་འཇའ་ཚོན་ཟླུམ་པོའི་གུར་ཕན་ཚུན་དུ་
འབྲེལ་ཞིང་དེ་དག་ལས་ས་གཞི་ལ་ཟུག་པའི་འཇའ་ཚོན་རྒྱལ་པོ་བཙུན་མོའི་སྣ་
ཆ་འདྲ་བ་དང་། འཕན་གདུགས་རྒྱལ་མཚན་སོགས་མཆོད་རྫས་ཀྱི་དབྱིབས་
ཅན་དུ་མ་དང༌། སྟེང་གི་འཇའ་གུར་ན་སྤྲིན་མི་རྟའི་གཟུགས་ཅན་ཕན་ཚུན་དུ་
རྒྱུག་པའི་རྣམ་པ་སོགས་སྣང་ཞེས་ཐམས་ཅད་ལ་གླེང་རྒྱུ་བྱུང་། དེའི་རྐྱེན་གྱིས་
དེ་ཕྱོགས་སྐྱེ་བོ་ཕལ་ཆེར་ངོ་མཚར་དུ་བརྩི་བས་དབང་གི་འདུ་བའང་ཤིན་ཏུ་
རྒྱས། གཞན་ཡང་གཏོར་མ་ལ་སྐྲ་ལོ་འདྲ་བའི་མེ་ཏོག་སྐྱེ་བ་དང་། མར་མེ་ཆུང་
ངུས་ཉིན་མཚན་འཁྱོངས་པ། བདུད་རྩི་ཁོལ་བ་སོགས་མང་དུ་བྱུང༌། དབང་
ལུང་གི་སུམ་ཆ་ཙམ་རྫོགས་པའི་ཟླ་བ་ལྔ་བའི་ཚེས་བཅུའི་ནུབ་ཉམས་ཀྱི་སྣང་
ཆར། དཀྱིལ་འཁོར་ཀྱི་ལྷོ་ཕྱོགས་ནས་མཁའ་འགྲོ་མ་པདྨའི་མྱུ་གུ་བདེ་བ་རྩལ་
ན་བཟའ་དང་སྐུ་ཉམས་ཞན་སེ་བ་ཞིག་བྱུང༌། དེ་ལྟར་ཕེབས་པ་ཅི་ལགས་སྨྲས་
ཉིད་དཔོན་སློབ་ཀྱི་གཏེར་མཛོད་ཚོགས་བསྐང་རྒྱ་ཆུང་བས་ལན། ཁྱེད་ལ་

ཨ་མས་ད་ལམ་འཕྲད་དགོས་པའི་ཆ་སྐྱེལ་བ་ལ་བཏང་བ་ཡིན་ཟེར་བའི་མུར་མ་
རྒན་དང་འཕྲད་འདོད་ཞིག་ཀྱང་སྐྱེས། ངེད་ཀྱི་ཨ་མ་གང་དུ་ཡོད་བྱས་པས་ས་
ཐག་རིང་ཞིག་ན་ཡོད་ཟེར། འདི་དུས་རྐང་འབམ་ཕྱིར་ལྡང་གིས་འགྲོས་མི་ཕེར་
བས་རྨི་ལམ་སྐབས་ཀྱང་དེའི་བག་ཆགས་ཀྱིས་འགྲོ་དགོས་ཚེ་ཅི་བྱེད་སྙམ་པ་
དྲན་ཙ་ན། རྐང་འགྲོས་མི་དགོས་འདི་བཞིན་ཕེབས་ཆོག་ཟེར་ཁོང་བྱ་རྒོད་ཞིག་
ཏུ་གྱུར་ཏེ་འཕུར་བ་དང་། བདག་ཀྱང་དེ་འདྲ་བར་གྱུར་འཕྲལ་ནམ་མཁའ་ནས་
སོང་སོང་བས་ལྷོ་མོན་གྱི་ཡུལ་དང་རྒྱ་གར་རྣམས་བཅད། རྒྱ་གར་དང་ནུབ་
ཕྱོགས་ཨོ་རྒྱན་གྱི་ཡུལ་གཉིས་ཀྱི་མཚམས་རི་སྒང་འཇམ་པོ་ཐིག་ཤིང་ལྟར་དྲང་
བ་ཞིག་གི་རྩེར་བབས། དེ་ཡང་ནུབ་ཕྱོགས་ཨོ་རྒྱན་གྱི་ཡུལ་ནི་རྒྱ་ཆེ་ལ་མཐའ་མི་
མངོན་པ་ཞིག་གི་དབུས་རྒྱལ་ཁབ་ཀྱི་ཕོ་བྲང་འདྲ་བ་བརྩེགས་ཐོག་མང་པོ་ཡོད་
པ། རྩེ་ན་གྱོ་འབེབ་དང་། རྒྱལ་མཚན་བ་དན་དང་གདུགས་ཀྱི་རྣམ་པ་མང་
པོས་བརྒྱན་པ་མཐོང་བས། མ་ཀི་རྒྱལ་ཁབ་ཆེན་པོ་དེ་རྒྱལ་པོ་སུའི་ཕོ་བྲང་དང་
གྲོང་ལགས་ཞུས་པས། འདི་ནུབ་ཕྱོགས་ཨོ་རྒྱན་གྱི་རྒྱལ་ཁབ་མཁའ་འགྲོ་འདུ་
བའི་ཕོ་བྲང་བྱ་བ་ཡིན་ཟེར། འོ་ན་ཁྱོད་ཀྱིས་བདག་མགོ་བསྐོར་བ་མིན་ནམ།
ངེད་ཀྱིས་ད་དུང་དབང་ཁྲིད་ཕལ་ཆེར་རྫོགས་མ་ཟིན། ལས་དང་སྐལ་བར་ལྡན་
པ་འགའ་རེ་ལ་རྫོགས་པ་ཆེན་པོའི་ཁྲིད་ཀྱི་བྱ་བ་རྣམས་འཕྲོ་ལུས་ནས་ཡོད་པས་
རེ་ཞིག་ང་མི་འགྲོ་བྱས་པས། ཁོང་གིས་སེམས་ཤིན་ཏུ་འཕྲེང་ཚུལ་མཛད། འོ་ན་
ད་ལམ་ཕེབས་རྒྱུ་ཐུགས་བཞེད་མེད་ན་ཆོག ཕྱིས་ཡུན་མི་འགོར་བར་འདིར་
ཕེབས་དགོས་ཞེས་བྱ་རྒོད་ཞིག་ཏུ་གྱུར་ནས་རྩལ་ཅི་ཡོད་ཀྱིས་ཕོ་བྲང་ཆེན་པོ་
དེར་གཏད་ནས་ཕེབས་སོང་འཕྲལ་ཉམས་སྣང་དེ་སད། ཕྱིར་ཉིན་ཚོགས་དང་
བསྐང་བ་གཟབ་རྒྱས་ཞིག་བྱས། དབང་ལུང་གི་སྐབས་དེ་དག་ཏུ་དངོས་འབྱོར་

གཟབ་རྒྱས་ཡིན་ཁུལ་གྱིས་ཚོགས་རྒྱས་པ་རེ་བཏང་ཡང་མཁའ་འགྲོའི་ཚོགས་
མཉེས་པར་དཀའ། དངོས་འབྱོར་དང་ཡིད་སྤྲུལ་ཞེས་པའི་ཁུངས་དྲངས་ནས་
ཟན་རིལ་ཆུང་ངུ་ཞིག་ལ་འདོན་རྒྱུའི་གྲངས་སྟོང་ཕྲག་ཁྲི་ཕྲག་སོགས་བཏང་
བས་ཅི་ཡང་མི་འོང་བ་འདྲ། རྗེ་བཙུན་བླ་མ་རྣམས་ཀྱི་སྤྱན་ལམ་དུ། ཡོ་བྱད་
འབྱོར་ཚོགས་ཆུང་བ་མཐོལ་ལོ་བཤགས། ཞེས་པ་ལྟར་ཚོགས་སོགས་པ་ལས་
ཕྱིར་ཞིང་ཉམས་པའི་རྒྱུར་འགྲོ་སྟེ། ཉང་རིན་པོ་ཆེས་ཡས་ཉུང་ཟད་ལ་མགྲོན་
མང་པོ་འབོད་པ་མི་མཉེས་པའི་རྒྱུ་ཡིན་གསུངས་པ་དང་ཕྱོགས་འདྲ། དེས་ན་
ཏིང་ངེ་འཛིན་གྱི་སྤྲུལ་པ་ཙམ་ཁུངས་སུ་མ་འདྲེན་པར་དངོས་འབྱོར་ཀྱི་མཆོད་
པ་གཟབ་སྤྲོས་དགོས་པར་འདུག་སྙམ་ཤར། དེ་ནས་དབང་ལུང་གི་མཇུག་
རྫོགས་ནས་གཏང་རག་གི་ཚོགས་མཆོད་གཟབ་རྒྱས་དང༌། དངོས་འབུལ་ཡང་
རིན་པོ་ཆེའི་རིགས་མང་པོ། བཟང་གོས། ཇ་སིག རྟ་དྲེལ། ཤིང་འབྲས་སྣ་ཚོགས་
སོགས་སྟོང་འབུལ་ཚན་མང་པོའི་བདག་རྐྱེན་གནང་། དེ་འཕྲལ་ལ་འོག་ཕྱག་
མཛོད་ནས་གདན་འདྲེན་བྱུང་བས་དེར་བྱིན། ཐབ་བསུ་དང་དར་བཏང་མང་
དུ་འབྱོར། བཙན་ཆེན་ཁྲོ་འབར་གྱི་ཕོ་བྲང་བྲག་རི་དམར་ཟིང་ངེ་མཐོངས་ནས་
བསང་བཏང་དུས་ལུས་སྦྲིད་ཆིལ་གྱི་བྱུང་བའི་རྐྱེན་གྱིས་སེམས་གཟུང་འཛིན་
གཡོ་བྱེད་དང་བྲལ་བའི་ངང་དུ་ཧ་ཕྱད་དེ་རེ་ཞིག་ལུས། དེའི་རྗེས་ཀྱི་སྣང་ཆར་
མ་ཀི་ཁྲོ་འབར་གྱི་ཕོ་བྲང་ཕྱོགས་ནས་བཙན་གྱི་རིགས་བསྭེ་ཁྲབ་དང་བསྭེ་རྨོག
རུ་དར་དང་བཞོན་པ་དམར་པོ་ཅན་མང་པོ་བསུ་བ་ལ་བྱུང་བས་གསོལ་ཇ་
དྲངས་པ་འཐུང་རྒྱུ་ལུས་ནས་ལྟད་མོ་ལ་གཡེངས་སོང་བས། ལ་འོག་དཔོན་
མགོན་པོ་སྐུ་དྲུང་ན་འཁོད་པས་རིན་པོ་ཆེ་སྐུ་ལྟེམ་པ་མིན་ནམ་ཟེར། མིན་བྱས་
པས་འོ་ན་གཟིགས་སྣང་ཞིག་བྱུང་བ་ལགས་སམ་ཟེར་ངས་གང་ཡང་མ་བྱུང་

བྱས། དེར་ཁོང་གི་གཞིས་ཀར་སླེབས། ཆོས་ཞུ་བརྒྱ་སྐོར་ཙམ་ལ་གསོལ་ཕོག་
དང་མཐུན་སྦྱོར་ཕུན་སུམ་ཚོགས་པ་གནང་། ཁོང་ལ་སྙིང་ཐིག་མ་བུ་དང་།
མཛོད་ཆེན་བདུན། བྱང་གཏེར་གྱི་དབང་ལུང་ཁ་ཤས་དགོས་གསུངས་པར།
ཁོང་གི་ཐུགས་བཞེད་བཞིན་དབང་ལུང་རྣམས་རིམ་བཞིན་ཕུལ་སྐབས་ནུབ་
གཅིག་ཨོ་རྒྱན་གྱི་ཡུལ་དུ་འགྲོ་འདོད་པའི་རྐྱེན་གྱིས་སྒྱུ་ལུས་བཟུང་ནས་ཨོ་རྒྱན་
མཁའ་འགྲོའི་གླིང་དུ་སོང་བས་མཁའ་འགྲོའི་རིགས་མ་ངེས་པ་སྣ་ཚོགས་བསུ་
བ་ལ་བྱུང་བར། གླིང་བུ་དང་གཞས་བྲོའི་ངག་འདྲེས་པའི་རྟ་ལས། རིག་འཛིན་
གདུང་གླུ་ཞེས། ལྱི་ཤག་རིག་འཛིན་ལྱི་ཤག ལྱི་ཤག་པདྨ་ལས་འབྲེལ་རྩལ་འྱི་
ཤག ཅེས་པ་མཚམས་སུ་བཅུག་པའི་གླུ་ཚིག་ལ། བམས་ཡས་མཆིམས་ཕུའི་དགེ་
གོང་དེར། །པདྨ་ཐོད་ཕྲེང་ཞབས་དྲུང་དུ། །སྨོན་ལམ་གཅིག་ཏུ་མཐུན་པའི་བུ། །
སྔོན་གྱི་གོ་ཆ་གཡེལ་ལམ་ཅི། །མཁའ་འགྲོའི་ཚོགས་ཀྱི་འདུ་བ་ལ། །སྔར་ནས་མི་
ཕེབས་འགོར་ཡུན་རིང་། །ངེད་ཅག་སེམས་འཕྲེང་སྐྱོ་གྲོགས་ཞུ། །ཞེས་གསུངས་
ཨོ་རྒྱན་གྱི་ཡུལ་དེ་ནི་ཁང་པའི་དབྱིབས་ནས་འབྲུ་འདྲ་བ་ལ་ས་གཞི་ལ་མ་རེག་
པ་སྟེང་གཡོགས་མེད་པ་འོད་ལྔའི་མཐའ་ལྕགས་རྐེད་པ་ནུབ་ཙམ་གྱིས་བསྐོར་
བ། རིགས་ལྔ་རིགས་ཀྱི་དཔའ་བོ་དང་མཁའ་འགྲོ་རྣམས་ཁ་དོག་སྣ་ཚོགས་པ་
ཨང་རས་དང་དར་དཔྱངས་གསོལ་བ་དཔའ་བོའི་རིགས་གཙོ་བོ་ལ་དཔའ་བོའི་
འཁོར་གྱི་ཚོམ་བུ་ཅན། དཔའ་མོའི་རིགས་གཙོ་བོ་ལ་དཔའ་མོའི་རིགས་ཀྱི་ཚོམ་
བུ་ཅན། ཕྱོགས་མཚམས་ཐམས་ཅད་རིགས་འདྲེས་པ་མང་པོས་གང་བ་མཐའ་
འདི་ཞེས་མི་མངོན་ཞིང་། གླུ་བྲོ་གཞས་སོགས་རྩེད་མོ་དང་གར་སྣ་ཚོགས་པ་
འཁྲབ་ཀྱིན་ཤ་ཆང་དང་ཤིང་འབྲས་སྣ་ཚོགས་ལ་ལོངས་སྤྱོད་པ་ཤ་སྟག་ཏུ་སྣང་།
དེར་དབུས་ཀྱི་ཕོ་བྲང་མཆོད་རྟེན་གྱི་རྣམ་པ་ཅན་སེང་ཁྲིའི་ཐད་ན་སྒོ་བཞི་

འདུག ཤར་གྱི་སྒོ་དྲུང་དུ་དཀར་མོ་ཞི་བྱེད་མ་རྫིང་བུར་ཁྲུས་བྱེད་པའི་ཞལ་ནས།
སྒོ་འདི་ཚོགས་ལམ་པ་རྣམས་འཇུག་པའི་སྒོ་ཡིན་པས་ཁྱོད་ལ་མི་དགོས་ཟེར།
ཁྱེད་ཅི་བྱེད་པ་ཡིན་དྲིས་པས། བདག་ཚོགས་ལམ་པ་ཡིན་པས་རྒྱུད་ཀྱི་སྡིག་པ་
ཁྲུས་ཀྱིས་སྦྱོང་བ་ཡིན་གསུངས། ལྷོ་སྒོ་ན་སེར་མོ་རྒྱས་བྱེད་མ་རྡོའི་གཏུན་ཆེན་
པོ་ཞིག་ཏུ་འབྲས་མང་པོ་བརྡུང་ནས་འདུག་པ་ལ་ཅི་ལགས་དྲིས་པར་སྒོ་འདི་
སྦྱོར་ལམ་པ་བསྒྲོད་པའི་སྒོ་ཡིན་པས་ཁྱོད་འགྲོ་མི་དགོས། ང་སྦྱོར་ལམ་པ་ཡིན་
པས་བདེན་རྟོག་གི་སྤུ་རིས་གཅོད་པ་ཡིན་གསུངས། ནུབ་ཀྱི་སྒོ་དྲུང་དེར་རྡོ་
གཅལ་ཆེན་པོ་ཞིག་གི་དབུས་ན་པདྨའི་གདན་ཁྲུ་འཕང་ཕྱེད་གཉིས་ཡོད་པ་
དེར་སླེབས་པ་དང་མཉམ་དུ། ནུབ་སྒོ་ནས་དམར་མོ་དབང་བྱེད་པདྨ་མྱུ་གུ་
བདེ་བ་རྩལ་རིན་པོ་ཆེ་དང་དར་གྱི་འཕྱང་འཕྲུལ་སྣ་ཚོགས་པས་བརྒྱན་པ།
གཡས་ན་མེ་ཏོག་གུར་གུམ་གྱི་ཆུན་པོ་དང་གཡོན་ན་ཆང་གིས་བཀང་བའི་ཤེལ་
བུམ་ཞིག་བསྣམས་ནས་བསུ་བ་ལ་ཕེབས་པའི་ཞལ་ནས། ཚོགས་སྦྱོར་ལས་
འདས་པདྨའི་སྟེང་། །བྱང་ཆུབ་ཡན་ལག་མེ་ཏོག་སྤོས། །ཡན་ལག་བརྒྱད་ལྡན་
བདུད་རྩིའི་ཆང༌། །གསོལ་ལ་མི་སློབ་ལམ་འདིར་ཤོག །གསུངས་ནས་པདྨའི་
སྟེགས་ལ་བཀོད་དེ་ཆང་བུམ་དེ་གནང་བྱུང་བ་ལྷག་མེད་དུ་བཏུང་། ད་ངེད་
བྱང་སྒོ་ནས་འོང་ངམ་དྲིས་པས། དེ་མི་དགོས་འཕགས་ལམ་ཡན་ལག་བརྒྱད་ཀྱི་
ཆང་གསོལ་ཟིན་པ་དེས་གོ་ཆོད། སྒོ་འདི་དགའ་བ་ཆེན་པོ་དབང་གི་སྒོ་ཡིན་
པས་འདི་ཀར་འཇུག་པ་རྟེན་འབྲེལ་ཆེ། ངེད་པདྨའི་རིགས་ཀྱི་མཁའ་འགྲོ་
རྣམས་ཀྱི་རིགས་བདག་ཀྱང་ཁྱོད་ཡིན་པ་མི་དགོངས་སམ་ཟེར་ནས་ཡུད་ཙམ་
གྱིས་ཁོང་ནུབ་སྒོར་རིན་པོ་ཆེ་དང་དར་གྱི་དྲྭ་བས་བརྒྱན་པའི་གསེང་ནས་ཡར་
ཐོན་སོང་། བདག་ཀྱང་དེའི་ཕྱི་བཞིན་ནང་དུ་ཞུགས་པས་རིན་པོ་ཆེའི་གཞལ་

ཡས་ཁང་ནོར་བུ་དང་པདྨ་དམར་པོ་སྤེལ་མས་མཛེས་པ། ཁྱམས་དང་གྲུ་ཆད་
གྲུ་བཞི་པ། དེའི་སྟེང་ན་སྐུ་གསུང་ཐུགས་ཀྱི་པདྨ་དཀར་དམར་མཐིང་ཀ་འདབ་
མ་བརྒྱད་ཀྱིས་རིམ་པར་བརྩེགས་པ། དེའི་སྟེང་དུ་སྣ་ཚོགས་པདྨ་འདབ་མ་
བཞིའི་ལྟེ་བར་ཆོས་འབྱུང་རྩ་བ་ཕྲ་ལ་འཕེལ་ཁ་ཆེ་བ་གྱེན་དུ་བསྟན་པའི་སྟེང་
རིགས་ལྔ་དང་ཡུལ་ཉེར་བཞིའི་དཔའ་བོ་མཁའ་འགྲོ་རྣམས་བཞུགས་པའི་
དབུས་ཀྱི་གཙོ་མོའི་མདུན་པདྨའི་སྟེགས་ལ་སྟག་ལྤགས་ཀྱིས་བཀབ་པའི་སྟེང་དུ་
འཁོད་དེ་གསོལ་བ་བཏབ་པ། ཨོཾ་སྔོན་གྱི་ཐུགས་དམ་ཆེན་པོ་ནི། །རྒྱལ་བ་ཀུན་
དང་མཉམ་སྦྱོར་བ། འཆི་བ་ཆོས་ཀྱི་སྐུར་སྦྱོར་ཞིང༌། །བར་དོ་ལོངས་སྤྱོད་
རྫོགས་པར་བཞེངས། །སྐྱེ་བ་སྤྲུལ་བའི་སྐུར་དག་པའི། །དབང་བསྐུར་ཆེན་པོ་
བདག་ལ་སྩོལ། །ཞེས་གསོལ་བ་བཏབ་པས་ཤར་གྱི་རྡོ་རྗེ་མཁའ་འགྲོ་མས་གྲི་
གུག་གིས་ཐོད་པའི་བདུད་རྩི་བླངས་ཏེ། ཨོཾ་སྟོང་གསལ་བུམ་པའི་གཞལ་ཡས་སུ།
།སྣང་སྲིད་མཁའ་འགྲོའི་དཀྱིལ་འཁོར་ཤར། །རང་བཞིན་མ་གྲུབ་སྟོང་པ་ཉིད།།
བདེ་ཆེན་ཡེ་ཤེས་ལྔའི་བདག་ཉིད། །བདེ་སྟོང་ལྷ་སྐུའི་ཕྱག་རྒྱར་རྫོགས། །ཡེ་
ནས་རང་དང་གཉིས་སུ་མེད། །རགས་དང་ཕྲ་བའི་ཏིང་འཛིན་གྱིས། །འཁྲུལ་
དང་ལོག་པར་རྟོག་པ་སྦྱངས། །མར་སྣ་ཕྲ་མོའི་ཐིག་ལེ་ཉིད། །ཡུངས་དཀར་
བཅུ་གཤག་ཚད་ཉིད་ལས། །བདེ་ཆེན་ཡེ་ཤེས་སྐྱེ་བར་འགྱུར། །ཀཱ་ལ་ཤ ཞེས་
སོགས་གསུངས་ནས་བདུད་རྩི་འཐོར་ཞིང་དབང་བསྐུར། དེ་བཞིན་ལས་ཀྱི་
མཁའ་འགྲོ་མས། ཨཱཿ་དུས་གསུམ་སངས་རྒྱས་ཐམས་ཅད་ཀྱི། །གནས་ལས་བྱུང་
བ་ཡི་གེ་གསུམ། །དཀར་དམར་བྱང་སེམས་དབྱེར་མི་ཕྱེད། །འགྲོ་འོང་རྡོ་རྗེའི་
གདངས་སུ་བསམ། །ཞུགས་གནས་ཐིམ་པའི་རིམ་པ་ཡིས། གང་གིས་དབྱེ་བར་
དཀའ་བ་ཡི། །རྩ་ཡི་མདུད་པ་གསུམ་གཉིས་དྲུག །ཕྱི་དང་ནང་གི་ཉེ་རྒྱུ་ལས། །

བླང་དང་དོར་བས་འོག་གི་ཁ། །ཕྱེས་པས་འོད་གསལ་འཆར་བར་འགྱུར། །སྒྱུ་
མ་མ་བཅོས་རང་ལ་རྫོགས། །ཞེས་གསུངས། དེ་བཞིན་ནུབ་ཀྱི་མཁའ་འགྲོ་མས།
ཧྲཱི༔ ལུས་དང་ངག་དང་སེམས་གསུམ་པོ། །མ་དག་བདེན་འཛིན་ལས་དབེན་
པ། །རིགས་ལྔ་རིགས་ཀྱི་དབྱེ་བ་ཡི། །མཁའ་འགྲོ་སྡོམ་པའི་དཀྱིལ་འཁོར་ཡིན། །
ཐབས་དང་ཤེས་རབ་མཉམ་སྦྱོར་བས། །རླུང་ལྔ་བསྡུས་པའི་རྟེན་འབྲེལ་ལས། །
རྟོག་པ་ཇི་སྙེད་འགགས་པ་དང་། །ཡེ་ཤེས་དེ་ཉིད་འཕེལ་བར་འགྱུར། །སྣང་བ་
གསུམ་གྱི་འོད་གསལ་དང་། །འགྲོགས་པ་ཁ་ཏོག་ལྔ་ཡི་རླུང་། །ཡེ་ཤེས་མཁའ་
འགྲོ་ཉིད་དུ་ཤར། །སྐྱེ་བ་བརྒྱུད་ལ་མི་ལྟོས་པར། །ཚེ་འདིར་འབྲས་བུ་ཐོབ་པར་
འགྱུར། །ཞེས་གསུངས་དེ་བཞིན་ལྷོ་ཡི་མཁའ་འགྲོ་མས། ཏཱཾ༔་ཕྱག་རྒྱ་སྲོག་རྩོལ་
འགྲོ་བའི་ཐབས། །སྤྲོས་བཅས་དང་ནི་སྤྲོས་པ་མེད། །རྗེས་སུ་གཞིག་དང་རིལ་
འཛིན་གྱིས། །དབང་བསྐུར་ཞུགས་གནས་ཐིམ་གསུམ་གྱིས། །ལྷན་སྐྱེས་ཡེ་ཤེས་
འཆར་བར་འགྱུར། །དེ་ཡི་བཞོན་པར་གྱུར་པའི་རླུང༌། །ནང་གི་བདག་ཉིད་
གཡོ་མེད་པ། །ལུགས་ལྡོག་ཉིད་དུ་ཉེར་ཐོབ་ན། །མཁའ་འགྲོ་སྡོམ་པ་མ་ལུས་པ།
།རྟེན་དང་བརྟེན་པར་བཅས་པ་ཉིད། །སྤྱི་བོའམ་ནི་སྙིང་ག་རུ། །སྟོང་གཟུགས་
 རང་ངོར་སྣང་བ་དང་། །འཆི་བ་མེད་པའི་བཅུད་ལེན་འགྱུར། །ཞེས་གསུངས།
དེ་ནས་དབུས་ཀྱི་གཙོ་མོས། ཨོཾ། སྔ་མ་དག་གི་ལམ་ཉིད་ནི། །དྲི་མ་གཉིས་པོ་མ་
སྤངས་པས། །རྒྱལ་བའི་ཐུགས་དང་གཟུགས་ཀྱི་སྐུར། །ཇི་བཞིན་སྨིན་པར་ནུས་
མིན་པས། །ཟག་མེད་ལམ་གྱི་དང་པོ་འདིར། །བསོད་ནམས་ཡེ་ཤེས་ཚོགས་
རྫོགས་པས། །དོན་གྱི་འོད་གསལ་མི་རྟོག་པ། །སྟོང་པ་ཉིད་ལ་མངོན་སུམ་དུ། །
གཉིས་བློའི་རྒྱུ་བ་རབ་འགགས་པ། །འཕགས་པའི་ཡེ་ཤེས་དེ་ཉིད་ཀྱིས། །སྒྲིབ་
གཉིས་ནུས་པ་ཆེར་བཅོམ་པས། །མི་སློབ་པ་ལ་འདི་ཡིས་རེག །དེས་ན་སྤྱོད་པ་

རྣམ་པ་གསུམ། །ལྷ་མོ་ཀླུ་མོ་རིགས་ངན་མོ། །དགུགས་དང་སྦྱོར་བའི་སྤྱོད་པ་
ལས། །ཕྱི་དང་ནང་གི་མངོན་བྱང་བཞིས། །ཕྱག་རྒྱ་ཆེན་པོའི་དངོས་གྲུབ་ནི། །
མཆོག་གི་ཡེ་ཤེས་སྐྱེ་བར་འགྱུར། །དེས་ནི་མ་རིག་ཉོན་མོངས་བཅོམ། །དེ་ལྟར་
མཉམ་པར་བཞག་པས་ན། །ལུས་མེད་ལུས་ཏེ་ལུས་ཀྱི་མཆོག །རྗེས་ལས་བྱུང་
བའི་སྒྱུ་མའི་ལུས། །སླར་ཡང་འོད་གསལ་སྟོང་ཉིད་དུ། །མཉམ་པར་བཞག་པ་
ལན་གཅིག་གིས། །སྣང་དང་རང་བཞིན་སྟོང་པ་གཉིས། །དབྱེར་མེད་ཟུང་དུ་
འཇུག་པ་ཉིད། །སླར་ཞིང་གང་ལའང་མི་སློབ་བོ། །ཞེས་གསུངས་ནས་ཕྱག་གིས་
སེ་གོལ་གྱི་བརྡ་བྱས་པའི་རྐྱེན་གྱིས་རིགས་བཞིའི་མཁའ་འགྲོ་རྣམས་གཙོ་མོ་ལ་
ཐིམ། གཙོ་མོ་ཡང་འོད་ཀྱི་ཐིག་ལེ་མཐིང་གར་ཞུ་ནས་དབུས་ཀྱི་གདན་དུ་
འཁོད་པ་ལས་རང་སྒྲར་ཤར་བ། ཆོས་རྣམས་རང་བཞིན་སྟོང་པ་ཉིད། །མ་སྐྱེས་
པས་ན་འགགས་པ་མེད། །རྣམ་གྲོལ་ཡེ་ཤེས་རྒྱ་མཚོའི་ཀློང༌། །དེ་བཞིན་ཉིད་དུ་
རྣམ་པར་དག །ཅེས་ཐིག་ལེ་དེ་ཉིད་གཡུ་ཡི་མེ་ལོང་ཆེ་ཆུང་མཐེབ་སྐོར་ཙམ་ལ་
སྐྱེ་བ་མེད་པའི་ཡི་གེ་ཨཱཿ་ཡིག་དཀར་པོས་མཚན་པ་ཞིག་ཏུ་གྱུར་པའི་རང་སྒྲ་
ལས། མེ་ལོང་ལྟ་བུའི་ཡེ་ཤེས་ཀྱིས། །མཚོན་པས་ཆོས་རྣམས་སྒྱུ་མར་རྟོགས། །
ཡོངས་ལ་ཁྱབ་པའི་བྱང་ཆུབ་སེམས། །ཐུགས་རྗེས་ཆེན་པོ་ཅིར་ཡང་འཆར། །
ཞེས་གྲགས་པ་དང་མཉམ་དུ་ཡི་གེ་ཡང་ཨ་ཧ་རི་ནི་ས་ཞེས་པའི་རང་སྒྲ་འུར་
གྱིས་བྱུང་བ་དང་ཆབས་ཅིག ངོ་མཚར་རྨད་དུ་བྱུང་བའི་ཆོས། །རྟེན་འབྲེལ་
རང་བཞིན་འགགས་པ་མེད། །མཁའ་འགྲོ་སྡོམ་པའི་དཀྱིལ་འཁོར་ནི། །ཅིར་
ཡང་འཆར་ཞིང་འབྱུང་བའོ། །ཞེས་གྲགས་པའི་རྐྱེན་གྱིས་དབུས་དང་ཕྱོགས་ཀྱི་
པདྨའི་ལྟེ་བར་རིགས་རང་རང་གི་མདོག་ཅན་གྱི་ཆོས་འབྱུང་རྣམས་ཀྱི་ལྟེ་བར་
དབུས་སུ་སངས་རྒྱས་མཁའ་འགྲོ་ཡབ་ཡུམ་སུམ་བརྒྱ་དྲུག་ཅུ། ཤར་དུ་རྡོ་རྗེ་

མཁའ་འགྲོ་ཡབ་ཡུམ་སུམ་ཅུ་རྩ་གཉིས། ལྷོར་རིན་ཆེན་མཁའ་འགྲོ་ཡབ་ཡུམ་
བཅུ་དྲུག ནུབ་ཏུ་པདྨ་མཁའ་འགྲོ་ཡབ་ཡུམ་དྲུག་ཅུ་རྩ་བཞི། བྱང་དུ་ལས་ཀྱི་
མཁའ་འགྲོ་ཉི་ཤུ་རྩ་བརྒྱད། དེའི་ཕྱི་རོལ་དུ་ཐུགས་ཀྱི་པདྨ་བརྒྱད་ལ་པུལླི་ར་མ་
ལ་ཡ་སོགས་བརྒྱད་ན། དཔའ་བོ་ཁཎྜ་ཀ་པཱ་ལ་དང་། རྣལ་འབྱོར་གཏུམ་མོ་
གཉིས་སོགས་ཐུགས་ཀྱི་རྣལ་འབྱོར་མ་ཡབ་ཡུམ། དེའི་ཕྱི་རོལ་གསུང་གི་གནས་
བརྒྱད་ཀྱི་པདྨར་ཀ་མ་རུ་སོགས་ཀྱི་གནས་སུ། ཡབ་དཔའ་བོ་ཨཾ་གུ་ར་དང་ཡུམ་
ཨེ་ར་ཝ་གཉིས་སོགས་གསུང་གི་རྣལ་འབྱོར་མ་བརྒྱད། དེའི་ཕྱི་རོལ་སྐུའི་འཁོར་
ལོའི་འདབ་མ་བརྒྱད་ལ་པྲེ་ཏ་པུ་རི་ལ་སོགས་པ་བརྒྱད་ན་ཡབ་དཔའ་བོ་སྟོབས་
ཆེན་འཁོར་ལོ་དང༌། ཡུམ་ཤུགས་འཆང་མ་གཉིས་སོགས་སྐུའི་རྣལ་འབྱོར་མ་
རྣམས་བཞུགས་སོ། །གྲུ་ཆད་དང་གློ་བུར་དུ་ཀོ་རི་མ་མོ་བརྒྱད་དང༌། ཁྱམས་སུ་
སེང་ཧ་མ་བརྒྱད་དབང་ཕྱུག་ཉེར་བརྒྱད། གཞན་ཡང་སྔོ་ནག་སེར་ནག་ཆེན་མོ་
ལ་སོགས་པ་འབུམ་ཕྲག་ཡངས་པའི་མཁའ་འགྲོ་དང་། སྒོ་བཞིར་རིགས་བཞིའི་
གིང་ཆེན་བཅས་བཞུགས་པའི་དཀྱིལ་འཁོར་པ་ལ་འདོད་རྣམ་གྱི་ལྷ་མོ་རྣམས་
ཕྱག་བདེའི་ཚུལ་གྱིས་ཡིད་དུ་འོང་བའི་གཟུགས་སྒྲ་སོགས་དང་ཕུན་སུམ་ཚོགས་
པའི་མཆོད་པས་མཉེས་པར་མཛད་དོ། །རེག་བྱའི་ལྷ་མོ་དབྱིངས་ཕྱུག་མས། །
བཅུ་དྲུག་དགའ་བ་ནམ་མཁའི་ཆང༌། །དགྱེས་མཉེས་མཆོག་གི་མཆོད་པར་རོལ།
།མྱོས་ཤིང་གཉིད་ལོག་འོད་གསལ་ཐིམ། །ཞེས་པའི་རྐྱེན་གྱིས་དེའི་ཚེ་བདག་གི་
སེམས་གཟུངའཛིན་གྱི་རྟོག་པ་ལུགས་འབྱུང་གི་སྣང་མཆེད་ཐོབ་པར་རིམ་གྱིས་
བསྡུས་ཏེ་འོད་གསལ་བའི་དབྱིངས་སུ་ཐིམ་པས་ཡུལ་ཆོས་ཀྱི་དབྱིངས་སྟོང་ཉིད་
དང་རོ་གཅིག་ཏུ་འདྲེས་ནས་རླུང་སེམས་ཀྱི་རྒྱུ་བ་མཐའ་དག་འགག་པའི་ངང་
ཡུན་རིང་དུ་གནས་ནས་སླར་ཡང་རླུང་ལྡང་བར་རྩོམ་པ་ན་ལུགས་ལྡོག་གི་ཉེར་

ཐོབ་ཀྱི་རྗེས་སུ་སྣང་བ་གསུམ་གྱི་འོད་གསལ་གྱིས་རྒྱུ་བྱས། དེའི་བཞོན་པ་རླུང་
འོད་ཟེར་ལྔ་པའི་རྐྱེན་གྱིས་རང་གི་སྙིང་ཁར་མཁའ་འགྲོ་སྡོམ་པ་ཆེན་མོའི་
དཀྱིལ་འཁོར་རྟེན་དང་བརྟེན་པར་བཅས་པ་སྣང་ལ་འཛིན་པ་མེད་པ།སྟོང་ལ་
ངོས་བཟུང་བྲལ་བ་གསལ་ཞིང་སྒྱུ་མ་ལྟ་བུར་ཤར་ཞིང་དེ་ནས་ཇེ་རགས་སུ་
མཆེད་དེ་ཤེས་པ་ཡུལ་ལ་སད་པ་དང་ལྷན་ཅིག་རང་མལ་དུ་གཉིད་སད་འདུག་
གོ། །ཡང་ནམ་ཞིག་ན་ཨོ་རྒྱན་གྱི་གནས་དེར་འགྲོ་འདོད་པ་ཉིན་ཤས་བྱུང་བའི་
རྐྱེན་གྱིས་ཉམས་ཀྱི་སྣང་ཆར་ཨོ་རྒྱན་ཡུལ་གྱི་སྐྱེད་མོའི་ཚལ་ཤིང་ལྗོན་པ་དང་།
སྨན་ཤིང་དང་བཟའ་ཤིང་གི་ར་བ་མེ་ཏོག་སྣ་ཚོགས་པས་བརྒྱན་པ་ཞིག་ཏུ་
སླེབས། དེ་ན་པདྨ་མྱུ་གུ་བདེ་བ་རྩལ་ལ་སོགས་པ་པདྨ་རིགས་ཀྱི་མཁའ་འགྲོ་
མང་པོ་བརྟུལ་ཞུགས་ཀྱི་སྤྱོད་པ་སྐྱོང་བ་ཞིག་མཇལ་བ་དང་། དེ་དག་རྣམས་
མཉེས་ཚུལ་གྱིས་བདག་ལ་མེ་ཏོག་དམར་པོའི་ཕྲེང་བ་རེ་ཕུལ་འདོད་ཡོན་གྱི་
མཆོད་པ་སྣ་ཚོགས་བསྟབས་ཏེ། དེང་ནས་བྱང་ཆུབ་སྙིང་པོའི་བར། །མི་འབྲལ་
འགྲོགས་པའི་དམ་ཚིག་དགོངས། །འདིར་བཞུགས་ཚོགས་ཀྱི་སྤྱོད་པ་སྐྱོངས། །
ཐུགས་ལ་འཐད་དམ་རིགས་ཀྱི་བདག །ཞེས་ཟེར་བ་ལ་གཙོ་མོ་དེས། ད་རེས་
བཞུགས་པ་མི་དྲག་གིས། །བྱང་ཆུབ་སེམས་དཔའི་སྤྱོད་པ་ནི། །གཞན་ལ་ཕན་
པ་ཉིད་ཡིན་པས། །གདུལ་བྱའི་ལྷག་མ་སྐྱོང་བར་ཞུ། །ཞེས་ཡུན་རིང་དུ་ཞབས་
པད་བརྟན་པའི་རྫས་ཡིན་ཞེས་ཆང་དང་ཤིང་ཏོག་གི་རིགས་མང་པོ་ཕུལ།
འགོར་འགོར་འདྲ་བའི་གཏམ་མང་པོ་དང༌། རྗེས་སུ་འབམ་མཚོ་མཁའ་འགྲོའི་
ཕོ་བྲང་དུ་ཕེབས་དང་གྲོས་བསྟུན་ལེགས་པར་འོང་གསུངས་འཕྲོར་ཉམས་དེ་
སད། དེར་འོག་ནས་བཏེགས། དྲུང་ཡིག་ཕྱག་མཛོད་གཞིས་ཀར་སོང༌། ཞག་
ཤས་སུ་ཁོང་གི་ཞབས་རིམ་དང་འདོད་ཆོས་རྣམས་ཕུལ།ཁང་སྟེང་དུ་ཁྲོ་

འབར་གྱི་རྟེན་འཛུགས་དགོས་པ་དེ་ཡང་བགྱིས། དེ་སྐབས་གྲྭ་པ་ཞིག་ལ་འཕྲལ་
དུ་སྐུ་ཕེབས་པ་དང་། དེ་ནུབ་ནས་བཟུང་ཁང་སྟེང་དུ་མི་མ་ཡིན་འདུ་བའི་
རྟགས་དང་ཚིག་འབྲུ་མི་གསལ་བའི་སྒྲ་སྣ་ཚོགས་ཐོས་པ་སོགས་ཞག་བརྒྱུད་
མར་བྱུང་བས་ངོ་མཚར་བར་བརྩི། དེ་དུས་སྲིང་མོ་སྟག་ལྕམ་དམར་མོས་མཇལ་
དར་བཏང་བ་དང་ཁམས་བདེ་ཞུ་རུ་བྱུང༌། དེ་རྗེས་རུ་བཞི་པ་སྐུ་ངོ་སྐལ་
བཟང་གི་གཟིམ་ཤག་ཏུ་ཕྱིན། ཞག་ཤས་སུ་ཚེ་དབང་སོགས་ཞབས་རིམ་དགོས་
རིགས་རྣམས་ཕུལ་ཏེ་སྤོམ་མདའི་གཞིས་སུ་སྒར་བཏེགས། དེར་རེ་ཞིག་ངལ་
གསོས། སླར་དཔལ་སྤྲུལ་རིན་པོ་ཆེའི་གསུང་འབུམ་ལུང་དང་། ཁྲིད་ཆ་ཤས་
ཤེས་རབ་ཀྱི་ཕ་རོལ་དུ་ཕྱིན་པ་མངོན་རྟོགས་རྒྱན་གྱི་འགྲེལ་བཤད་བཅས་
བཏོན། གཞིས་ཀའི་མགོན་ཁང་གི་གཙོ་བོ་རྡོ་རྗེ་གྲགས་ལྡན་གྱིས། སྔར་གཏེར་
མཛོད་དབང་དུས་ཞལ་རས་གསེར་གྱིས་ལྗིབ་བྱུག་མཛད་དེ་བདག་གི་ཕྲིན་ལས་
འདི་བཞིན་སྒྲུབས་དང་ལེགས་ཟེར། དབང་ཆ་ཤས་ཀྱང་ཞུས་སྣང་བྱུང༌། འདི་
དུས་ཀྱང་ཤེར་ཕྱིན་བཤད་པ་ལ་ཐུགས་མཉེས་མཉེས་གནང་ནས་ཞུས་སོང་། དེ་
ཡིན་པའང་སྲིད་དེ་གཏེར་མཛོད་ཀྱི་དབང་གི་དབུ་ཚུགས་ནས་བཟུང་ངེད་
དཔོན་སློབ་ལ་བར་ཆད་ཅི་ཡང་མ་བྱུང་བ་ཆོས་སྐྱོང་ཆེན་པོའི་ཕྲིན་ལས་སུ་ཤེས།
དེ་ནས་ལྷ་མདུན་རྣམ་སྣང་མཇལ་དུ་སོང་སྟོང་མཆོད་རྒྱས་པ་ཞིག་ཕུལ། མཎྜལ་
བཞི་པའི་ཆོ་ག་ཀླུ་དབང་དགོངས་རྒྱན་ལ་བརྟེན་ནས་གཟུངས་སྔགས་བསགས་
པ་སོགས་གཙོ་བོར་མ་བྱས་པར་སྒྲོལ་མ་ཉེར་གཅིག་གི་བསྟོད་པ་བཅོམ་ལྡན་
འདས་རྣམ་སྣང་ཉིད་ཀྱིས་གསུངས་པའི་རྒྱུ་མཚན་ཡིད་ལ་བཅགས། བསྟན་
འགྲོའི་ཕན་བདེ་ལ་དམིགས་ཏེ་སྒྲོལ་མ་སྟོང་རྩ་བསགས། དེ་དུས་ཞལ་འདེབས་
མང་བས་མར་མེ་དང་ཞལ་ཟས་རྣམས་སྣོད་དང་ལག་ཚགས་ཀྱིས་སྒྲོལ་དཀའ་

བ་ཙམ་བྱུང་། མར་ཁུ་ལྷག་པོས་རྡོ་དང་ཁྲོ་ཟངས་ཀྱི་ཀོང་བུ་མང་པོ་བཀངས་ཏེ་
ཕུལ། རྣམ་སྣང་གཙོ་འཁོར་འདི་རྣམས་ཀོང་ཇོས་གཏེར་ནས་དྲངས་པ་དང་རྫུ་
འཕྲུལ་གྱིས་བཞེངས་པའི་གཏམ་སྒྲོས་གཉིས་སྣང་ཡང་རང་བྱུང་གི་རྡོ་ལས་གྲུབ་
པའི་རྣམ་སྣང་ཐོག་ཚད༏ ཉེ་སྲས་མི་ཚད་ལྷག ཆོས་རྒྱལ། སྒོ་སྲུང་ཁྲོ་བོ་བཅས་
འདུག གསང་བའི་བདག་པོ་ཞི་བའི་ཞལ་རས་ལ་དབུ་སྐྲ་དང་སྨིན་མ་སོགས་
ཁྲོ་བོའི་རྣམ་པར་བཅོས་པའི་ཞལ་རས་ཞི་ཁྲོ་སྣ་ཚོགས་སུ་འགྱུར་པ་དང་དབུ་སྐྲ་
སྨིན་མ་འབར་བའི་མེ་རི་འཁྱིལ་བ་ལས་མེ་སྟག་གི་ཟི་ར་ཁོལ་བ། སྤྱན་འགྱུར་
བ་ཞལ་འཛུམ་པ་སོགས་ཉིན་དེའི་རིང་ལ་མཇལ་བས་ལྷག་པའི་ལྷ་དེའི་བྱིན་
གྱིས་བརླབས་པའི་མཚན་མར་ངེས་པ་རྙེད། དེ་ནས་འབམ་མཚོ་ཁར་ཕྱིན།
མཚོ་དེ་ནི་རྡོ་རྗེ་ཕག་མོའི་སྐུ་དབྱིབས་མཚོ་དེའི་དབུས་སུ་ཕག་མོའི་ནུ་འབུར་
མཚོན་བྱེད་རི་དེའུ་གཉིས་ཀྱང་སྣང་བའི་ཕྲག་པ་གཡོན་ངོས་ཕྱོགས་ཞལ་དང་
ཉེ་བར་མཚོ་དར་དང་དམ་རྫས་ཕུར་མ་རིན་ཆེན་རིལ་བུ་རྡོག་གསུམ་གསེར་
དངུལ་དང་རིན་ཆེན་རིགས་གྲངས་མང་བཅས་ཕུལ། སྐུའི་སྟ་ཟུར་གཡོན་
ཕྱོགས་སུ་སྒར་བབས། ཚོགས་ཀྱི་མཆོད་པ་རྒྱ་ཆེན་པོ་ཕུལ་བའི་རྐྱེན་གྱིས་ཆར་
དྲག་ཞིག་ཀྱང་བབས་བྱུང་། དེ་དྭངས་འཕྲལ་དེའུ་ཆེ་ཆུང་གཉིས་ཁ་དོག་སྣ་
ཚོགས་པའི་འཇའ་ཡིས་ཁྱབ་པར་སྦྲེལ། དེར་ཞག་གསུམ་ཚོགས་མཆོད་ཕུལ།
སང་ཉིན་སྒར་བཏེགས་པའི་ནུབ་རི་གཉིས་ནང་བུད་མེད་སྐད་ལེགས་པོ་ཅན་
མང་པོས་གཞས་བྲོ་བརྡུང་བ་ཡང་ཐོས། དེ་ཕྱོགས་རྒྱས་འབྲོག་པ་རྣམས་ཀྱིས་
ཞག་གསུམ་བར་གཟིམ་གུར་དང་གནས་མཚོ་གཉིས་འཇའ་ཚོན་གྱིས་འབྲེལ་
བར་མཐོང་ཞེས་གཏམ་བཤད་རྒྱུ་སྣང༌། གང་ལྟར་ཡང་གནས་དེའི་བྱིན་
བརླབས་ཀྱིས་ལུས་ཁམས་འཁྲུགས་ཏེ་ཡུན་རིང་སོང་བའང་དེ་ནས་བཟུང་གཞི་

མེད་དུ་དྭངས་སོང༌། དེ་རྗེས་སྤོམ་མདར་ཕྱིན་ཞབས་རིམ་ཅི་དགོས་དང་།
དཔལ་ཆེན་མོའི་གཡང་སྒྲུབ་གཡང་གཏའ་སྡོམ་པ་བཅས་གྲུབ། དངོས་འབྱོར་
གྱ་ནོམ་པ་དང་ནོར་སྣ་ཁྱད་འཕགས་ཤིན་ཏུ་མང་པོས་བསྙེན་བཀུར་གནང་།
དེ་ནས་སླར་ཡང་སྨར་ཁམས་སྒར་དུ་ཐེགས། གཞུང་སའི་དམག་སྒར་སྤྱི་ལ་ཚེ་
དབང་དང་རླུང་རྟ་དཔལ་བསྐྱེད། དགྲ་བླ་དཔང་བསྟོད། གོ་ཁྲབ་རབ་གནས་
བཅས་བྱས། དབུས་མདའ་ཤེལ་སྲས་ཀྱི་རྟེན་གསུམ་གསར་བཞེངས་དང་། གྲོང་
དང་གནས་རྟེན་བཅས་ལ་རབ་གནས་དགེ་ལེགས་འདོད་འཇོ་དངོས་སྟ་ཉིན་
གསུམ་གྱི་ཁོངས་སུ་གྲུབ་པར་ཞུས། དངོས་འབུལ་ནོར་སྣ་མང་པོའི་མཎྜལ་
གནང་། དེ་གའི་ཕྱོགས་ཀྱི་ས་དགེའི་དགོན་ཁག་ཡོད་རིགས་ལ་དངུལ་འགྱེད་
དང་། མང་ཇའི་དོད་འབུལ་གྱིས་བསྙེན་བཀུར་ཞུས་ཏེ་སྒར་བཏེགས། སྐུ་ངོས་
རགས་བསྡུས་ཀྱིས་ཞག་ཚུགས་གཅིག་བར་སྐྱེལ་མ་བཅས་ཆུ་འབུམ་ས་ཚུགས་སུ་
ཕྱིན། དེ་ཕྱོགས་ཡས་མས་དུ་སྔར་ལོ་མང་པོར་ལོ་ཉེས་བྱུང་སྐད་ཀྱང་དེ་ལོར་
ཕྱོགས་མཐའ་དག་དང་། ཁྱད་པར་ཆུ་འབུམ་དང་སྒར་ཐོག་ཕྱི་ནང་དུ་ལོ་ཏོག་
ཕུན་སུམ་ཚོགས་པ་དང་། རྟ་གཟན་གྱི་སོག་བཏབ་པ་རྣམས་ལའང་འབྲུ་ཕུན་
སུམ་ཚོགས་པ་བྱུང་བས་ངོ་མཚར་བར་བརྩི་ཞིང་། ཞག་ཚུགས་ཀྱི་གྲོང་པ་
རྣམས་ནས་ཀྱང་འཁོས་འབྱོར་ལ་དཔག་པའི་བསྙེན་བཀུར་ཕུན་སུམ་ཚོགས་པ་
བགྱིད་ཅིང་ཕྱིན་ཆད་ཀྱང་སྟོན་ལེགས་པའི་སྐྱབས་འཇུག་ཞུ་བ་མང་དུ་བྱུང་།
སླད་ནས་ཀྱང་ལོ་གསུམ་ལ་སྟོན་ཐོག་ཤིན་ཏུ་ལེགས་པོ་བྱུང་ཞེས་པའི་གཏམ་
ཐོས། དེ་ནས་འགྲུ་གུ་མདོའི་ས་ཚུགས་བརྒྱུད། རིག་འཛིན་ཆེན་པོ་བདུད་
འདུལ་རྡོ་རྗེ་དང༌། གཏེར་སྟོན་སྟག་ཤམ་པའི་མཚོ་རྒྱལ་བཀའ་ཐང་དུ་གུ་རུའི་
སྐུ་གསུང་ཐུགས་གསུམ་དབྱེར་མེད་ཀྱི་བྱིན་གྱིས་བརླབས་པའི་སྟག་ཚང་གསུམ་

ལས་ཐུགས་ཀྱི་གནས་མདོ་ཁམས་ཙམ་ན་འགྲན་བྲལ་དུ་གྲགས་པ་གཙང་གཤིས་
རྡོ་རྗེ་གྲོ་ལོད་དུ་གནས་འབྲེལ་ལ་ཕྱིན་ཅིང་གནས་མགོ་དགོན་དུ་གཞིས་ཕབས།
རང་ཉིད་ཀྱིས་སྦྱིན་བདག་ཞུས་ནས། དགོན་ཐོག་དེར་བཞུགས་རིགས་དང་
༥་ཕེབས་པའི་བླ་གྲྭ་བརྒྱ་སྐོར་ལྷག་བཅས་ཀྱིས། བཀའ་བརྒྱད་ལས་
བྱང་བདེ་ཆེན་རྣམ་རོལ་སྟེང་ནས་སྒྲུབ་ཁོག་དང་འབྲེལ་བའི་བདུད་རྩི་སྨན་
སྒྲུབ་གསང་ཆེན་མྱུར་ལམ་གྱི་སྦྱོར་དངོས་རྫས་ཀྱི་བྱ་བ་རིག་འཛིན་བརྒྱུད་པའི་
ཕྱག་བཞེས་ཇི་ལྟ་བ་བཞིན་ཉིན་བཅུ་གསུམ་གྱི་བར་བཙུགས། མཇུག་ཏུ་སྒྲུབ་
དབང་དང་འབྲེལ་བར་ཆོས་དང་དམ་རྫས་ཀྱི་འབྲེལ་བ་རྒྱ་ཆེན་པོ་བཏང་།
ཚོགས་པ་རྣམས་ལ་དངུལ་སྲང་བཞི་རེ་དང་། བླ་སྤྲུལ་རྣམས་ལ་བབས་འབྲེལ་
གྱིས་དངུལ་སྲང་སུམ་ཅུ། ཉེར་ལྔ། ཉི་ཤུ། བཅོ་ལྔ། བཅུ་མན་ཆད་ཀྱི་འབུལ་བ་
ཡང་མཚོན་ཙམ་ཕུལ། སྒྲུབ་ཆེན་ཐོག་མཐའ་སྔ་ཕྱིའི་འགྲོ་སོང་རྒྱ་གོར་རྐྱང་པ་
ལ་རྩིས་གཤར་གྱིས་སྟོང་དངུལ་གསུམ་ལྷག་སོང་བའི་དགེ་བ་རྫོགས་བྱང་དུ་
བསྔོས་ཤིང་བཟང་པོ་སྤྱོད་པའི་སྨོན་ལམ་གྱིས་རྒྱས་འདེབས་ཀྱང་ཞུས། གནས་
རྟེན་གྱི་གཙོ་བོ་གྲོ་ལོད་རང་བྱོན་དུ་ཕེབས་པ་དང་། གཡས་གཡོན་དུ་བདུད་
འདུལ་དང་སྟག་ཤམ་པ་གཉིས་ཀྱི་ཕྱག་བཟོའི་སྡེར་སྐུ་སོ་སོའི་རབ་གནས་ཅན་
དང་། གཞན་ཡང་རྩ་གསུམ་དང་གྲོ་ལོད་འདྲ་ཞལ་སོགས་བཞུགས་པའི་གནས་
ཕུག་ཏུ་སང་ཉིན་འགྲོ་རྒྱུའི་དགོང་མོར་ཕུག་པའི་ནང་དུ་འོད་འབར་ཞིང་
མཆོད་སྟེགས་གཡོ་བ་སོགས་དང༌། དེའི་ཉིན་ཤས་སྔོན་ལ་སྔར་མཐོང་མ་མྱོང་
བའི་བྱ་ཆ་ཤས་འོང་ནས་གནས་རྩར་ཞག་གཅིག་བསྡད་པ་སོགས་ངོ་མཚར་
བའི་ལྟས་དུ་མ་བྱུང་ཞེས་དཀོར་གཉེར་ལ་བཤད་རྒྱུ་འདུག ཕྱིར་ཉིན་གནས་
ཕུག་ཏུ་སོང་ནས་ཚོགས་འབུམ་ཞིག་བཏང་རྩིས་ཀྱིས་རྩམ་པ་ཞིབ་དཀར་དོ་པོ་

བཞི་བཅུ་གྲོ་རྩམ་དོ་པོ་བརྒྱད། མར་དོ་བདུན། ཆུར་དོ་གསུམ་ཤིང་འབྲས་སྣ་
ཚོགས་དོ་ལྔ་ཤ་བུབ་གསུམ་བཅས་བསགས། བདུད་འདུལ་གཏེར་བྱོན་གྲོ་ལོད་
ལ་བརྟེན་པའི་ཚོགས་ཅི་མང་དང་།བསང་གསུར་སོགས་མགྲོན་བཞི་དགྱེས་
པའི་ཐབས་ལ་འབད། འདི་དུས་རྒྱལ་སྲས་རིན་པོ་ཆེའི་ཡང་སྲིད་ཁྲི་འདོན་ལ་
འོང་དགོས་ཀྱི་ཕྱག་བྲིས་བང་མི་བརྒྱུད་མར་འབྱོར་བས་འདོན་རྒྱུའི་གྲངས་
འབུམ་ཕྲག་མ་སོང་ཡང་། འབུལ་རྒྱུའི་དངོས་པོ་ཚོགས་འབུམ་ཆ་ཤས་ཀྱི་དངོས་
རྫས་ལོངས་པ་ཕུལ། ཚོགས་འབུམ་ཕུལ་བ་ལ་ཚོགས་རྫས་རྒྱས་པ་དེ་འདྲ་སྔར་
མ་བྱུང་ཞེས་དཀོར་གཉེར་ཧ་ལས་མདོག་བྱེད་འདུག རྒྱུན་བཞག་ཚེ་འབར་གྱི་
རྟེན་ཐེབས་རྩ་ཞིག་ཀྱང་ཕུལ། དེ་དུས་དང་པོ་ལས་བྱང་གི་སྤྱན་འདྲེན་དུས་གྲོ་
ལོད་རང་བྱོན་གྱི་སྐུ་འགུལ་བ་དང༌། མེ་སྟག་གི་ཟི་ར་ཁོལ་བའི་རྐྱེན་གྱིས་རིག་
པ་ཆོས་ཉིད་ཀྱི་གཤིས་སུ་རྒྱ་འབྱམས་པ་ཉིན་གཅིག་གི་རིང་འཁྱོང་བ་བྱུང་བ་
ལྷག་པའི་ལྷས་བྱིན་གྱིས་བརླབས་པའི་རྟགས་སུ་ཤེས། གནས་ཀྱི་ཉམས་གསོ་
དང་གནས་ཆེན་བྱིན་འབེབས་བྱས་པས་དེ་ཁུལ་གྱི་ཡུལ་ཕྱོགས་སུ་དགེ་ཞིང་
བཀྲ་ཤིས་པ་འབྱུང་བར་གོ དེ་ནས་རྒྱལ་སྲས་དགོན་དུ་ཕྱིན་ནས་རི་ཁྲོད་དུ་
གཞིས་བཅག ཧོར་ཟླ་དགུ་པའི་ཚེས་ཉེར་གཉིས་རྒྱལ་བ་ལྷ་བབས་ཀྱི་དུས་ཆེན་
གཟའ་སྐར་འཕྲོད་སྦྱོར་ལེགས་པའི་སྔ་དྲོའི་ཆར། རིག་འཛིན་ཀློང་གསལ་གྱི་
གཏེར་བྱོན་པདྨ་འོད་འབར་དང་ཚེ་སྒྲུབ་ཡང་གསང་བླ་མེད་ཟུང་འབྲེལ་གྱི་སྒོ་
ནས་བདག་མདུན་རྒྱས་པ་དང༌། ཁྱད་པར་སྤྲུལ་སྐུ་རིན་པོ་ཆེ་ཁྲིར་ཕེབས།
བགེགས་དང་བྱུར་བསལ་མི་ཤིས་པ་སྦྱངས་བ་ཁྲུས་གསོལ་བཅས་སྔོན་དུ་འགྲོ་
བས་དཀྱིལ་འཁོར་ཐམས་ཅད་ཀྱི་ཁྱབ་བདག་རྒྱལ་དབང་པདྨ་འོད་འབར་གྱི་
སྐུར་བསྐྱེད་སྤྱན་དྲངས་དམ་ཡེ་དབྱེར་མེད་དུ་བསྟིམ་པ་ལ་མཆོད་པ་ཕྱི་ནང་

དང་། རབ་གནས་མངའ་གསོལ་མཎྜལ་མགོ་བར་བཏང་། དེར་མཎྜལ་རྣམ་
བཤད་སྙན་འཇེབས་ཕུན་སུམ་ཚོགས་པའི་ལེགས་བཤད་ཀྱི་ཐོག་དྲངས། ཀཿ
ཐོག་གི་གཙོས་དགོན་ཁག་སོ་སོའི་དགའ་སྟོན་དངོས་འབུལ་དང་བསྒྲགས་
འབུལ་ཡིག་ཀློག་གྲུབ་ཕྲལ། མཐའ་བརྟེན་བཀྲ་ཤིས་ཚེ་ཡི་དབང་བསྐུར་དང་
བཅས་པ་གྲུབ་པར་བགྱིས། དེ་ནས་ས་སྐྱ་དགོན་ཁྲི་ཆེན་སྤྲུལ་སྐུ་དཔོན་འཁོར་
དང་གཞན་ཕྱོགས་འདུས་ཀྱི་བླ་གྲྭ་མང་དུ་འབྱོར་བ་ལ་བླ་མ་དགོངས་པ་འདུས་
པའི་དབང་ཆེན་དང་། བཀའ་བརྒྱད་བདེ་གཤེགས་འདུས་པའི་དབང་ཆེན།
ཀར་གླིང་ཞི་ཁྲོའི་དབང་། བདུད་ཕུར་འོད་འབར། ཀློང་གསལ་སེང་ཧ་དམར་
མོ། ཞི་ཁྲོ་ཐུགས་རྗེ་ཆེན་པོ་སོགས་དང་སྙིང་ཐིག་མ་བུའི་དབང་ལུང་རྣམས་
ཕུལ། དེ་རྗེས་གོ་ན་དགོན་དུ་གདན་ཞུས་པར་བསྐྱོད། དབང་ཆོས་ཀྱི་འབྲེལ་བ་
དང་འདུ་ཁང་སོགས་ལ་རབ་གནས་ཉིན་གཉིས་སུ་ཕུལ། འདིར་ཡས་མས་
དགོན་སྡེ་སོ་སོས་བཀུར་བཟོས་དང་དངོས་འབུལ་ཀྱང་རྒྱ་ཆེར་འབྱོར། སླར་
ཡང་རྒྱལ་སྲས་དགོན་དུ་འོང་ནས་དགོན་ཡུལ་ཐུན་མོང་ལ་དབང་ཆོས་ཀྱི་
འབྲེལ་བ་བཏགས། སྤྱི་སྒེར་གྱི་འབུལ་བ་སྤོམ་མཐོ་གནང་། དེ་ནས་གསེར་ལྡིང་
དགོན་དུ་ཕྱིན་དགོན་ཡུལ་ཐུན་མོང་ལ་དབང་ཆོས་དང༌། གསེར་ལྡིང་རིན་པོ་
ཆེའི་གཟིམ་ཁང་དུ་ཡང་སྲིད་ལ་དམིགས་པའི་གུ་རུ་དྲག་པོའི་ཚོགས་མཆོད་
ཕུལ་ཞིང་ཡང་སྲིད་བརྟགས་བསྒྲིལ་ཀྱང་འཕང༌། དེ་ཉིན་དགུན་ཁ་ཡིན་ཀྱང་
ཡུལ་མིའི་མཐོང་སྣང་ལ་དབྱར་གྱི་འཇའ་ཚོན་ལྟ་བུས་དགོན་གྱི་ཕྱོགས་ཐམས་
ཅད་ཁྱབ་པར་བཤད་རྒྱུ་འདུག ཡང་སྲིད་ཀྱི་བརྟགས་པ་གླིང་གཤིས་གཏེར་
སྟོན་ཀརྨའི་གདུང་སྲས་དཔལ་ལྡན་རྒྱ་མཚོའི་སྲས་ཆུང་ཞིག་ཡོད་པ་ལ་བབས་
ཀྱང་རྟེན་འབྲེལ་གཞན་དབང་དུ་གྱུར་པས་ཡང་སྲིད་དེ་སྐུ་ཚེ་ཡུན་རིང་དུ་མ་

བརྟན་པར་ཐོས། དེ་ནས་བཏེགས་ཏེ་དམར་ཡོན་དཔོན་ཚང་ནས་གདན་ཞུས་
ཀྱི་བསུ་མ་དང་དགོན་པའི་སྐྱེལ་མ་མང་པོ་བཅས་འགྲོགས་ཏེ་འོང་བའི་ལམ་
ཁར་སྨན་ཆུ་ཁ་ཟེར་བ་སྔོན་རྒྱ་བཟའ་ཀོང་ཇོའི་དབུ་སྐྲ་བཀྲུས་པའི་ཆུ་འཐོར་
ཤུལ་ཤིང་ཤུག་པའི་སྡོང་པོ་དབང་ཕྱུག་ཉེར་བརྒྱད་ཀྱི་རྟེན་ཡིན་པར་གྲགས་པ་
དེ་དང་ཉེ་བར་སླེབས་པ་ན་སྨན་སྤོས་ཀྱི་དྲི་བཟང་པོ་ཞིག་འཐུལ་བའི་རྐྱེན་གྱིས་
ལུས་སེམས་བདེ་བའི་ཏིང་འཛིན་གྱིས་ཁྱབ་པས་རིག་པ་ཆོས་ཉིད་རྣམ་པར་མི་
རྟོག་པའི་ངང་དུ་འབྱམས་ཀླས་ནས་རེ་ཞིག་གི་དུས་ཕྱིར་གསལ་གྱི་སྣང་
མདུན་གྱི་ནམ་མཁར་ལྷ་གཅིག་ཀོང་ཇོ་རྒྱ་ཡི་བུ་མོའི་ཆ་བྱད་ཅན་དཀར་ལ་
དམར་བའི་མདངས་ཆགས་པ་སྐུ་དཀྱུས་ཕྲ་ལ་རིང་བ། སྐབས་སུ་ཅིར་ཡང་
འགྱུར་བ་ཕྱག་གཉིས་པདྨའི་འདབ་མ་ལྟར་དམར་བ་ཟུང་གིས་དཔེ་ཆ་བམ་པོ་
གཅིག་བསྣམས་ནས་སྒྲོལ་མ་ལས་སྣ་ཚོགས་པའི་རྒྱུད་ཀྱི་དབུ་ནས་གླིང་གཞི་
དང་མཐུན་པའི་བཀོད་པ་རྣམ་པར་འཕྲུལ་ནས་དབང་དང་རྒྱུད་བཤད་བཅས་
གནང་བའི་སྣང་ཆ་དེ་རི་པདྨ་ཅན་གྱི་གནས་འདབ་བར་ཤར་ཞིང་ལྷ་ཅིག་གིས་
བྱིན་གྱིས་བརླབས་པའང་ཐོབ། དེ་ནས་དམར་དཔོན་གྱི་གཞིས་སུ་ཕྱིན། ཁོང་
གི་ཐུགས་བཞེད་བཞིན་སྨིན་གྲོལ་གྱི་ཆོས་བཀའ་འགའ་རེ་བྱས་ནས་སྒར་
བཏེགས་ཏེ་ལྷ་ཐོག་རུ་བའི་ནང་འབྱོར་མཚམས་ཆུ་མིག་དཀར་མོ་དང་རང་
བྱོན་གྱི་ཡི་གེ་དྲུག་མ་མཇལ། ཀླུ་རྒྱལ་མི་མགོན་དཀར་པོས་རྫ་ལུང་དཀར་མོ་ན་
རང་ལ་དབང་བའི་ནོར་སྐལ་ཞིག་འབུལ་རྒྱུ་ཡོད་སྐད་ཀྱང་དགོས་པ་ཆུང་བས་
བཏང་སྙོམས་སུ་བཞག དེ་ནས་གོ་ཇོའི་སྡེ་ཁུལ་དུ་འབྱོར། ཡས་མས་གྱི་དགོན་
ཁག་དང༌། དཔོན་སྡེ་སོ་སོ་ནས་གདན་ཞུས་བྱུང་ཡང་དགུན་གྲང་ངར་རྒྱས་པ་
དང་ཁ་བ་ཆེན་པོ་བབ་རྐྱེན་གྱིས་མདོ་དྲུག་སྟོད་སྨད། པཱ་ལ་སྡེ་ཁུལ་ཙམ་ལ་འབྲུ་

བསོད་བྱས་པས་འབྲུ་དོ་བརྒྱ་དང་དྲུག་ཅུ་ཙམ་འདུས་སོང་བ་ཀཿཐོག་ཐུབ་ཆེན་
གསར་བཞེངས་ཀྱི་ཞལ་འདེབས་སུ་ཕུལ། ལམ་ཞོར་གོ་འཇོ་དཔོན་ཁག་བདུན་
ཙམ་དང་དགོན་ཁག་བརྒྱད་དགུ་ཞིག་ལ་ཁྱུག་ཙམ་རེ་ཕྱིན། བྲག་གཡབ་ཕྱོགས་
ནས་ལ་ཕག་དགོན། ལྷ་སྲུང་ཁོ་ར་བདུད་རི་རྣམས་ནས་གདན་འདྲེན་བྱུང་ཀྱང་
འགྲོ་རྒྱུ་བཤོལ། དེ་ནས་གཞུང་ལམ་རིམ་བརྒྱུད་ཀྱིས་བསམ་འགྲུབ་དཔོན་སར་
འབྱོར་ཏེ་ཞག་ཤས་སུ་ངལ་བསོས། དེ་གའི་སྡེ་དཔོན་སྤྱི་སྒེར་གྱི་ཞབས་རིམ་
རྣམས་བགྱིས། ཉག་བླ་བྱང་ཆུབ་རྡོ་རྗེའི་སྒར་དུ་ཡང་ཁྱུག་ཙམ་ཕྱིན། རབ་བྱུང་
དང་བསྙེན་རྫོགས་དྲུག་ཅུ་རྩ་བཞི་བསྒྲུབས། འཁོར་གསུམ་ཡོངས་དག་གི་
འབུལ་བ་གནང༌། སྨར་ཁམས་ནས་འདི་བར་སྔ་ཕྱིར་རབ་བྱུང་སུམ་བརྒྱར་ཉེ་
བ་བསྒྲུབས། རྫོགས་པ་ཆེན་པོའི་ཁྲིད་ཞུ་བ་སྟོང་ཕྲག་བརྒལ་བ་དང་། རྩ་རླུང་
གི་ཁྲིད་ཞུ་བ་བཞི་བཅུ་ཙམ། ཡེ་ཤེས་བླ་མའི་ཁྲིད་ཞུ་བ་བརྒྱ་སྐོར་བཅས་བྱུང་།
དེ་དག་ཀྱང་ཆེན་པོའི་སྦོམ་ཁྲིད་དང་མཁས་པའི་ཚིག་ཁྲིད་ཙམ་མིན་པར་
རྫོགས་པ་ཆེན་པོའི་མན་ངག་རིག་འཛིན་བརྒྱུད་པའི་ཞལ་ལུང་བཞིན་ཁྲེགས་
ཆོད་ཀྱི་རིག་པ་དང་། ཐོད་རྒལ་གྱི་སྒྲོན་བཞིའི་ངོ་སྤྲོད་སོགས་གནད་དུ་ཐེབས་
པ་བྱས་པས་རྟོགས་ལྡན་རྒན་པོ་རྣམས་ཀྱང་ཡིད་དབང་མེད་དུ་འགྱུར་ནས་
རྫོགས་པ་ཆེན་པོའི་ཁྲིད་འདི་འདྲ་བ་ཐོས་མ་མྱོང་ཞེས་ཟེར་ཞིང་རྟོགས་འབུལ་
དང་དོགས་གཅོད་བྱེད་མཁན་ཤིན་ཏུ་མང་། འདི་དུས་ཁྲིད་ཐེངས་རེ་ལ་སུམ་
ཅུ་བཞི་བཅུར་མཉམ་ཏུ་འཆད་པ་ལས། སློབ་མ་རེ་རེ་ནས་འཆད་རྒྱུ་མ་བྱུང་
བས་ལག་ལེན་རྩིང་པོ་ལྟ་བུར་སོང་ཡང་འདུ་བ་ཧ་ཅང་མང་དྲག་པས་ཅི་བྱ་མ་
བྱུང༌། སྨར་ཁམས་ནས་བཏེགས་ནས་བཟུང་ཁྲོ་འབར་དང་ཁྱད་པར་སྲིང་མོ་
སྟག་ལྕམ་འདི་སྐྱེལ་མ་ཡོད་པའི་སྣང་བ་རྒྱུན་ཏུ་བྱུང་བ་བསམ་འགྲུབ་གཞུང་

ནས་ད་སྐྱེལ་མི་དགོས་པས་ཕྱིར་ལོག་ན་སྨྲས་ཀྱང་ད་དུང་ཀཿཐོག་གི་སྲུང་མ་མ་
མགོན་རྣམས་བསུ་བ་ལ་སླེབས་མི་འདུག་པས་དེ་རྣམས་མ་སླེབས་བར་སྐྱེལ་མ་
ལ་འགྲོ་དགོས་ཟེར། འདིའང་སྔོན་གྱི་དམ་ཚིག་གི་རྗེས་སུ་འབྲང་བའི་སྲུང་མ་
ཞིག་ཡིན་པར་མངོན། དེ་ནས་ལམ་བར་དུ་ཉེ་ཞོ་མེད་པར་ཀཿཐོག་ཏུ་འབྱོར་
འདུས་སྡེ་སྤྱི་དང་བྱེ་བྲག་མཆོག་སྤྲུལ་ཪིན་པོ་ཆེ་ཁག་སོ་སོར་འཚམས་རྟགས་
འབུལ་བ་མཚོན་ཙམ་རེ་ཕུལ། འཕྲོས་ཀྱི་དངོས་འབྱོར་གསེར་དངུལ་ཡོད་
རིགས་རྒྱ་སྒོར་སྟོང་ཕྲག་བཅུ་དང་སུམ་བརྒྱར་ལོངས་པ་ཟངས་མདོག་དཔལ་
རིའི་བློས་བསླང་ཆེན་པོའི་གསེར་གསོལ་གྱི་རྟེན་དུ་སྦྱར། སླར་ཡང་རང་གནས་
སུ་འོང་ནས་ཕྱོགས་ཀྱི་འདུ་བ་རྣམས་ལ་ཆོས་འབྲེལ་ཅི་ནུས་སུ་བྱས། སྤྲེལ་ལོ་
གསར་ཚེས་ནང་གྲྭ་ལག་དགོན་དུ་བཤད་གྲྭ་གསར་འཛུགས་དབུར་འོང་དགོས་
རྒྱུ་ཕྱག་སྤྲུལ་རིན་པོ་ཆེས་བཀའ་ཕེབས་དོན་བཞིན་འགྲོ་བར་ཁས་བླངས། ལོ་
སར་ནང་གཏེར་སྟོན་དྲི་མེད་རིན་པོ་ཆེ་དགོངས་པ་རྫོགས་སར་ཕྱིན། མཆོད་
འབུལ་དང་སྐུ་གདུང་རིན་པོ་ཆེ་ཞུགས་སུ་སྦྱངས། ཟླ་བ་གཉིས་པའི་མགོར་གྲྭ་
ལག་དུ་འགྲོ་རྒྱུ་དཀྲིགས་ཆོད་ཡིན་ཀྱང་དཔལ་ཡུལ་ནས་གྲུབ་དབང་པདྨ་ནོར་
བུ་བསྙུན་ཚབས་ཆེ་བས་ཕེབས་བྱམས་ལ་བརྟེན་ནས་འདིར་འབྱོར། སྐྱབས་རྗེ་
སི་ཏུ་གཤེགས་རྗེས་རྙིང་ཕྱོགས་ལ་ཅུང་ཟད་ཕན་དུ་རེ་བ་ཁོང་ལས་ལྷག་མེད་
ངེས་ལ་བརྟེན་ལྷག་བསམ་དག་པས་ཞབས་བརྟན་མང་དུ་ཕུལ་ཡང་ཕན་སྐྱེད་
ཆེར་མ་བྱུང་ནའང་། གནས་སྐབས་དགོངས་འཁྲོལ་ཞུས་ནས་ཡུན་རིང་མི་
འགོར་བར་ཚུར་འོང་རྒྱུ་བྱས་ཏེ་གྲྭ་ལག་ཏུ་སྒར་བཏེགས། ལམ་ཁར་ཞག་ཚུགས་
ཞིག་གི་གསལ་སྣང་ལ་རྗེ་བདག་ཉིད་ཆེན་པོ་དང༌། ཆོས་རྗེ་མི་ཕམ་རིན་པོ་ཆེ་
བདག་གི་བླ་མ་བཀའ་དྲིན་ཅན་གསུམ་བཞུགས་འདུག་པ་ཁོང་རྣམ་གཉིས་

དཔལ་ལྡན་ཟླ་བའི་དབུ་མའི་ཐལ་བཟློག་ལ་དྲི་བ་དང་དྲི་ལན་གནང་། ཁྱད་
པར་དུ་ཆོས་ཅན་མཐུན་སྣང་ཡོད་མེད་ལ་རྗེ་རིན་པོ་ཆེ་དང༌། བླ་མ་མི་ཕམ་
གཉིས་ཐུགས་ཧུར་ཧུར་འདྲ་ཞིག་མཛད་ནས་རྩོད་པ་གནང་འདུག་དེ་ལ་ཉན་
ན་གོ་རྒྱུ་ཞིག་སྣང་ཡང་བླ་མ་བཀའ་དྲིན་ཅན་ནས་ཁྱོད་ཀྱིས་བྱས་པའི་རྫོགས་
ཆེན་གྱི་ཁྲིད་འགྲེལ་འགའ་རེ་ཡོད་པ་སྟོན་དང་གསུངས། གཟིགས་ཕུལ་བས་
ཐུགས་མཉེས་མཉེས་མཛད་ནས་གོ་བཅད་འདུག་ཟེར་བ་ཞིག་རྨིས། རྨི་ལྟས་ལ་
བརྟགས་ན་དགོན་གནས་དེར་བཤད་གྲྭ་ལེགས་པོ་ཞིག་ཚུགས་སྙམ་ཤར། དེ་
ནས་གྲྭ་ལག་བཤད་སྒྲུབ་གླིང་དང་ཉེ་བ་ཞིག་ཏུ་ཞག་ཚུགས་བྱས། ཕྱིར་ནང་
ཆིབས་བསུ་རིང་ཐུང་མང་དུ་འབྱོར་ཞིང་དགོན་ཐོག་དེར་སླེབས། ཕྱག་སྤྲུལ་
རིན་པོ་ཆེའི་གཟིམ་ཁང་དུ་བསྡད། བློ་གསལ་བཞི་བཅུར་ཉེ་བ་ལ་བློ་གྲོས་སྤེལ་
སླད་འཇམ་དབྱངས་བསྟོད་སྒྲུབ་ཀྱི་རྗེས་གནང་དང་བཤད་ལུང་པཎྚི་ཏ་མ་ཏིའི་
འཇམ་དཀར་གྱི་རྗེས་གནང་དང༌། སྒྲུབ་ཐབས་ཀྱི་བཀླག་ལུང་། དཀོན་མཆོག་
གསུམ་རྗེས་སུ་དྲན་པའི་མདོ་འགྲེལ་བཀྲ་ཤིས་མི་ཟད་པའི་སྒྲ་དབྱངས། རྒྱལ་
སྲས་ཞི་བ་ལྷའི་སྤྱོད་འཇུག་ཐོགས་འགྲེལ་སྟེང་ནས་དང༌། ཤེར་འགྲེལ་ཀེ་ཏ་ཀ་
བཅས་ཞིབ་བཤད་བགྱིས། གཞན་ཡང་ཕྱོགས་འདུས་ཁ་ཤས་ལ་ཀུན་བཟང་བླ་
མའི་ཞལ་ལུང་། ཡེ་ཤེས་བླ་མའི་ཁྲིད། རང་གྲོལ་སྐོར་གསུམ་དོན་ཁྲིད། སེམས་
ཉིད་ངལ་གསོའི་གནས་གསུམ་དགེ་བ་གསུམ་གྱི་དོན་ཁྲིད་བཅ་རྫོགས་
མཚམས་ཤིག་ཏུ། རྨི་ལམ་གྱི་སྣང་ཆར་མཆོག་སྤྲུལ་པད་ནོར་རིན་པོ་ཆེ་ཞིང་
ཁམས་གཞན་དུ་གཤེགས་པར་ཤེས་ཏེ་སྒྱུ་ལུས་ཀྱི་བཀོད་པ་བཟུང་ནས་ཕྱིན་
པར་ཁོང་དང་མཇལ་ཏེ་བསྙུན་དྲིས་པས། ནད་ཁམས་འདིས་ལུས་ཀྱི་དོན་སྣོད་
ཕལ་ཆེར་ཟག་ཚར་བ་འདྲ་བས་སྒྱུ་ལུས་འདིར་སྡོད་མི་སྤྲོ་བས་འགྲོ་གྲབས་ཡིན་

གསུངས། ཞིང་ཁམས་གང་དུ་ཐུགས་བཞེད་མཆིས་པ་དེར་བདག་གིས་གྲོགས་
དན་བགྱིད་ཆོག་ཞུས་པས། ཁོང་གི་ངེད་རྣམ་ཤེས་རླུང་ཞོན་གྱི་གདམས་པ་ལ་
བྱང་བས་ཞིང་གང་དུ་ཕྱིན་ཀྱང་ཆོག ཁྱད་པར་འཕགས་པ་ཐུགས་རྗེ་ཆེན་པོའི་
ཡང་སྙིང་ཡི་གེ་དྲུག་མ་དུང་ཕྱུར་ལྷག་ཙམ་བཏོན། ཐུགས་སྒྲུབ་དཔལ་ཆེན་
འདུས་པའི་བསྙེན་པ་ཡང་དེ་ཙམ་བསྐྱལ། གུ་རུ་རིན་པོ་ཆེའི་ཞལ་ཡང་ཡང་
མཇལ་གྱིན་འདུག་པས་པོ་ཏ་ལ་དང་། ཟངས་མདོག་དཔལ་རི་གང་དུ་ཕྱིན་
ཀྱང་ཚེགས་མེད། འོན་ཀྱང་ཉིད་ཀྱི་འོད་གསལ་སྙིང་ཐིག་གི་བསྟན་པ་འདི་ལ་
བྱ་བ་ཆེར་བགྱིད་པའི་ལོང་མ་བྱུང་བས་དེ་ལ་རེ་བ་ཅི་ནས་ཆེ་བ་དང་། ཉིད་ཀྱི་
ཞབས་དྲུང་དུ་འདུན་པ་ཆེ་གསུངས། བདག་གིས་སྐབས་ཤིག་དེས་མི་ཕན་ཀརྨ་
ཆགས་མེད་རིན་པོ་ཆེས་ཞིང་ཁམས་འདམས་པའི་རྟ་ཕོ་ལས་བདེ་བ་ཅན་
བཟང་གསུངས་པ་དེ་ཡིན། རེ་ཞིག་དེར་ཕེབས་ནས་སྤྲུལ་པ་བཟུང་ནས་ཅི་
འདོད་པ་ཆོག་མོད་ཞུས་པར། འོ་ན་བདག་སྐབས་ཤིག་པདྨ་འོད་དུ་འགྲོ ཕྱིས་
ནས་བསམ་པ་ཡིད་བཞིན་དུ་འགྲུབ་པའི་མཐུན་འགྱུར་བཀའ་དྲིན་ཆེ་གསུངས།
དེའི་ཉིན་ཤས་ནས་བསྙུན་ཚབས་ལྕི་བས་འོང་དགོས་རྒྱུའི་བང་མི་འབྱོར།
མགྱོགས་སྟབས་ཀྱིས་ཚུར་འོང་། འདིར་སླེབས་དུས་དགོངས་པ་རྫོགས་ནས་
ཞག་ལྔ་ཙམ་སོང་འདུག ཐུགས་དམ་བཀྲོལ་བ་དང་ཡང་སྲིད་མྱུར་འབྱོན་གྱི་
སྨོན་ལམ་ཞུས། གདུང་རིན་པོ་ཆེ་ཚགས་སུ་བཞུགས་པ་དང་མཆོད་པའི་སྟ་གོན་
རྣམས་བསྒྲིགས། དཔལ་ཡུལ་ནས་ཀརྨ་ཡང་སྲིད་དཔོན་སློབ་ཀྱང་འབྱོར། ཞག་
གསུམ་ཙམ་དུ་གདུང་མཆོད་ཕུལ། སྲས་ཨ་འགྱུར་དང་སྐལ་བཟང་བསྟན་
འཛིན་བཅས་ཕེབས་སྐུ་གདུང་ཞུགས་འབུལ་གྱི་སྟ་གོན་གྲུབ་འཕྲལ། ཚོགས་
ཆེན་འདུས་པ་དང་བཀའ་བརྒྱད་བདེར་འདུས་གཙོ་བོར་གྱུར་པའི་དཀྱིལ་

བཞི་ལ་བརྟེན་ནས་ཞུགས་འབུལ་ཞུས། དེའི་ཚེ་ས་ཆེན་པོ་གཡོ་བ་དང་།
སིལ་སྙན་དང་རོལ་མོའི་སྒྲ་རང་གྲགས་པ། སྤོས་ཀྱི་དྲི་འཐུལ་བ་དང་།
གདངས་ཆེན་ལྔའི་འཇའ་གུར་ཟླུམ་པོ་འབྲེལ་བས་བར་སྣང་ཁྱབ་པ་སོགས་ངོ་
མཚར་བའི་ལྟས་དུ་མས་གདུལ་བྱའི་ཡིད་རབ་ཏུ་འདུན་པར་གྱུར་ཏོ། །དེ་ནས་
གདུང་རུས་བསལ་ཞིང་བསྡུ་བ་དང་ཚགས་སུ་གཞུག་པ་སོགས་བགྱིས་ཏེ་དཔལ་
ཡུལ་དུ་གདན་དྲངས། གཤེགས་རྫོངས་ལ་བདུན་ཕྲག་གསུམ་ཙམ་དུ་མཆོད་
འབུལ་བྱས་དེ་རྗེས་སྐལ་ལྡན་འདུས་པའི་ཚོགས་ལ་ཆོས་ཁྲིད་དང༌། སྙིང་ཐིག་
མ་བུའི་དབང་ལུང་རྣམས་བགྱིས། ཕུར་པ་རྒྱུད་ལུགས་ཀྱི་དབང་བསྐུར་བས་
ཕུར་སྲུང་གི་དབང་དུས་སུ་གཏོར་མ་ལས་མེ་འབར་ཞིང་ཟི་ར་ཁོལ་བ། ཁྱི་སྤྱང་
ཝ་དང་འཕར་བའི་སྐད་ཐོས་པ་སོགས་སློབ་མ་འགའ་རེ་ལ་བྱུང༌། ཡང་སྐབས་
ཤིག་ན་སྐྱབས་རྗེ་སི་ཏུ་རིན་པོ་ཆེའི་ཡང་སྲིད་ཁྲི་འདོན་དུ་འོང་དགོས་པའི་
བཀའ་རྒྱ་འབྱོར་བ་བཞིན་ཀཿཐོག་ཏུ་སོང་། མཁྱེན་བརྩེའི་ཡང་སྲིད་རིན་པོ་ཆེ་
འཇམ་དབྱངས་བློ་གྲོས་རྒྱ་མཚོས་ཁྲི་འདོན་གྱི་རྡོར་སློབ་རང་ལ་དགོས་ཚུལ་
གྱིས་བཀའ་ལུང་སྤྱིར་ཕེབས་བཞིན་དུ་ཞུས། དེ་དུས་རྒྱལ་དབང་ལྔ་པ་ཆེན་པོའི་
ཡང་སྲིད་ཚངས་དབྱངས་རྒྱ་མཚོ་ཁྲི་འདོན་སྐབས། སྡེ་སྲིད་ཆེན་པོས་སྨིན་གླིང་
གཏེར་ཆེན་ལ་བཀའ་འདྲི་ཞུས་པའི་ལན་གནང་བ་དེ་བཞིན་ཚོགས་ཆེན་འདུས་
པའི་བྱང་སེམས་དབང་གི་སྐབས་ནས་ཇི་ལྟར་བྱུང་བ་བཞིན་བགྱིས་ཏེ་རིགས་
དང་དཀྱིལ་འཁོར་རྒྱ་མཚོའི་ཁྱབ་བདག་ཏུ་མངའ་གསོལ་བ་ལགས་སོ། །
རང་ལོ་བཞི་བཅུ་རྩ་ལྔ་པའི་སྟོན་ཁ་རྨི་ལམ་ཞིག་ལ་ཚར་ཆེན་བློ་གསལ་རྒྱ་
མཚོ་དང༌། གནས་གསར་བ་འཇམ་དབྱངས་མཁྱེན་བརྩེའི་དབང་ཕྱུག ངེད་
དཔོན་སློབ་གཅིག་དང་ཐ་དད་ཀྱི་རྣམ་དབྱེ་མི་འགྱེད་པ་ཞིག་ཏུ་དྲེའུ་དཀར་མོ་

ཞིག་ལ་དཔེ་ཆ་རྒྱབ་གཅིག་བཀལ་ནས་སོང་། ས་ཚུགས་ཤིག་ཏུ་ཆུ་དང་མེ་ཤིང་
བསྡུས་ཚ་ཇ་བསྐོལ་བས་ཐབ་ཀའི་གཡས་ཕྱོགས་སུ་མེ་ཏོག་སེར་པོ་ཕུབ་ཙམ་པ་
གསུམ་དང་། གཡོན་ཕྱོགས་སུ་མེ་ཏོག་དམར་པོ་ཕུབ་ཙམ་བདུན་སྐྱེས་འདུག
ཚར་ཆེན་རིན་པོ་ཆེར་འདིའི་རྒྱུ་མཚན་ཞུས་པས་སེར་པོ་གསུམ་འདི་ངེད་ད་
དུང་རྒྱལ་བསྟན་གཞིར་བཞེངས་སུ་སློང་བའི་དགེ་སློང་གསུམ་གྱི་སྐྱེ་བ་ལེན་
དགོས་པའི་རྟགས་དང་། དམར་པོ་འདི་དག་ཁྱེད་ཕྱིན་ཆད་སྔགས་པ་ཁྱད་པར་
ཅན་བདུན་གྱི་སྐྱེ་བ་ལེན་དགོས་པའི་བརྡ་ཡིན་གསུངས། ས་འདི་གང་ལགས་
ཞུས་པས་ཀོང་པོ་བུ་ཆུ་ལྷ་ཁང་དང་ཉེ་བ་བདེ་སྐྱིད་ཁང་གསར་མ་ལགས་སམ་
གསུངས། རང་ལོ་ང་ལྔ་པར་རྐྱེན་སེལ་བཅད་རྒྱའི་ཁུལ་གྱིས་གཏེར་ཆེན་རཏྣ་
གླིང་པའི་གཏེར་བྱོན་ཕུར་པ་ཡང་གསང་བླ་མེད་འདི་གུ་རུ་རིན་པོ་ཆེའི་ཐུགས་
ཀྱི་མནོག་ཆོས་མཁའ་འགྲོ་ཡེ་ཤེས་མཚོ་རྒྱལ་ལ་ལྷག་ཆད་སྣོན་ཕྲི་མེད་པར་
གནང་བའི་ཟབ་ཆོས་བླ་ན་མེད་པ་ཡིན་པས། དེའི་བསྙེན་པ་བསྐྱལ་བས་ཅི་
ཞིག་རྨི་ལམ་གྱི་སྣང་ཆར་མོན་ཁ་ནེ་རིང་སེང་གེ་རྫོང་དུ་ཕྱིན་སྣང་ལ། ཆུ་མིག་
རིང་མོ་ཞིག་གི་མགོར་བྲག་སྐྱིབས་ཤིན་ཏུ་ཉམས་དགའ་བར་སླེབས། དེར་ཕུར་
སྒྲོམ་གྱི་དཀྱིལ་འཁོར་ཞིག་གི་སྟེང་གནམ་ལྕགས་ཀྱི་ཕུར་པ་དར་དཔྱངས་སྔོན་
པོ་གཡོ་བ་མེ་སྟག་གི་ཚྭ་ཚྭ་ཕྲོམ་ཕྲོམ་འཕྲོ་བ་ཞིག་མཇལ་བ་ལ་མོས་གུས་ཀྱིས་
གསོལ་བ་བཏབ་པས། དེ་ཉིད་གནས་འགྱུར་ཚུལ་གྱིས་མཚོ་རྒྱལ་གྱི་སྐུར་གྱུར།
དེའི་མདུན་དུ་གུ་རུའི་ཐུགས་ཟིན་གྱི་གཟུངས་མ་ཨ་ཙར་ས་ལེ་སྒྲུབ་གཡོག་གི
རྣམ་པས་བཞུགས་སྣང་། བདག་གི་མོས་གུས་དྲག་པོས། སངས་རྒྱས་ཀུན་གྱི་ཡེ་
ཤེས་སྐུ། །ངང་ཉིད་རྡོ་རྗེ་ཆོས་དབྱིངས་ལས། །འབར་བའི་ཁྲོ་བོ་མི་བཟད་པའི།
།སྐུ་ཡི་དབྱིག་ཏུ་སྲས་བསྐྱེད་ཅིག །ཅེས་གསོལ་བ་བཏབ་པས། མཚོ་རྒྱལ་གྱི་

མདུན་དུ་གྲུ་གསུམ་མཐིང་ནག་འབར་བའི་ཕུར་གདན་གཅིག་ལས་ཀོ་མོག་ལ་
རྡོ་བསྐྱུར་བ་ལྟ་བུ་རིམ་པར་མཆེད་དེ་དབུས་སུ་གཙོ་བོའི་ལྷ་གནས་གྲུ་གསུམ་
མཐིང་ནག་འབར་བ་ཐོད་པའི་ར་བའི་མུ་ཁྱུད་ཅན་གྱི་ཕྱི་རོལ་དུ་སྲས་མཆོག་གི་
གནས་སུ་གནམ་ལྕགས་ཀྱི་འཁོར་ལོ་རྩིབས་བཞི་པ། དེའི་ཕྱི་རོལ་དུ་ཕྱོགས་
མཚམས་ཁྲོ་བོ་བརྒྱད་ཀྱི་གནས་འཁོར་ལོ་རྩིབས་བརྒྱད་པ། གཞལ་ཡས་ཁང་གི་
གནམ་སྒོར་སྟེང་གི་ཁྲོ་བོའི་གནས་སུ་ཉི་གདན་ལ། གཙོ་བོའི་གདན་གྲུ་གསུམ་
ཁོང་སེང་གི་རྣམ་པས་ཁྱམས་ཀྱི་ཐད་སོའི་བར་ཐུར་དུ་ཟུག་པའི་རྩེ་མོ་ཟུར་
གསུམ། མདུན་དུ་སྒོ་དེད་པར་འོག་གི་ཁྲོ་བོའི་གདན་བཅས་སྣང་། དེར་མཚོ་
རྒྱལ་གྱི་ཞལ་ནས་ཕུར་པ་རྩ་བའི་རྒྱུད་འདྲ་བ་ཞིག་གསུངས་ཏེ་ཐུགས་ཀ་ནས་
གནམ་ལྕགས་ཀྱི་ཕུར་པ་རེ་རེ་སྤྲོས་ཏེ། ལྷ་གནས་སོ་སོར་ཕུར་སྒྲོམ་གྱི་རྣམ་པར་
བཀོད་པ་དང་དེ་ཉིད་གནས་གྱུར་གྱིས་རྩ་བའི་དཀྱིལ་འཁོར་བཀྲ་ལམ་གྱིས་
ཤར་ཞིང་ཨ་ཙར་ས་ལེ་ལས་རྡོར་གྱི་ཚུལ་མཛད་ནས་ཕུར་ཊཱིཀ་འབུམ་ནག་ནང་
ན་བཞུགས་པའི་དབང་དེ་ཉིད་གནང་ཟིན་པ་དང་། དམ་ཅན་གྱི་དབང་གི་
མགོར་ལས་ཀྱི་རྡོ་རྗེས། བཤུག་གླུ་ཪིང་པོ་ཞིག་བཏང་སོང་བ་དང་མཉམ་དུ་
སྐད་ཅིག་གིས་དམ་ཅན་མ་མོ་བཅུ་གཉིས་སྒོ་མ་བཞི་དང་བཅས་པ་སྤུངས་སེ་
བྱོན་པ་ལ་བཀའ་བསྒོ་བའི་ཚུལ་གྱིས་སྲོག་དབང་ཞིག་གནང༌། མཚོ་རྒྱལ་ཞུས་
ལན་རཏ་གླིང་གཏེར་བྱོན་དེ་གནང་བར་གསོལ་བ་བཏབ་ཀྱང་། ཕུར་ཊཱིཀ་འདི་
ངེད་ཀྱིས་གུ་རུ་རིན་པོ་ཆེར་ཞུས་པ་སློབ་དཔོན་རྣམ་གསུམ་གྱི་དགོངས་པ་ཡིན་
པས་འདི་བཤད་པ་དགོས་པ་ཆེ་གསུངས་ནས་གནང་། དེ་ནས་རྩ་བའི་དཀྱིལ་
འཁོར་གསུམ་མཚོ་རྒྱལ་ལ་ཐིམ། དམ་ཅན་གྱི་དཀྱིལ་འཁོར་ཨ་ཙར་ས་ལེ་ལ་
ཐིམ། མཚོ་རྒྱལ་གནས་འགྱུར་ཏེ་གནམ་ལྕགས་ཀྱི་རྡོ་རྗེ་རྩེ་དགུ་པ་ཧཱུཾ་ཡིག་

མཐིང་ཀས་མཚན་པ་ཧཱུཾ་གི་རང་སྒྲ་འུ་རུ་རུ་གྲགས་པ་ཞིག་ཏུ་གྱུར། དེའང་ནམ་
མཁའ་ལ་འཇའ་ལྟར་ཡལ་བས་རང་གི་རིག་པ་ཡེ་ཤེས་ཀྱི་ཕུར་པ་ཡུལ་ཆོས་ཉིད་
སྐྱེ་བ་མེད་པར་ཐིམ་ནས་གཟུང་འཛིན་གྱི་སྤྲོས་པ་ཞི་བའི་དབྱིངས་སུ་རེ་ཞིག་
རྟོག་མེད་དུ་ལུས་སོང་། དེ་ནས་ཡང་ཉམས་སྣང་ཞིག་ལ་འཇམ་མགོན་བློ་གྲོས་
མཐའ་ཡས་སྐུ་ཉམས་ཧ་ཅང་བགྲེས་པ། ན་བཟའ་བཟང་གོས་སྨུག་པོ་ཆིག་རྐྱང་
མནབས་པ་ཞིག་མཇལ། སྔར་གཏེར་མཛོད་ཀྱི་དབང་ལུང་ཚར་གསུམ་བཏོན་
པ་ལ་ཐུགས་དགྱེས་ཚུལ་མཛད། ཁོང་གི་གཏེར་བྱོན་ཡུམ་བཀའ་མཁའ་འགྲོའི་
གསང་ཐིག་འདི་ཁྱོད་ཀྱི་ཆོས་སྐལ་ཡིན་པས་ད་ལམ་དབང་ཞིག་བསྐུར་དགོས་
གསུངས་ནས་དབང་དང་། མཁའ་འགྲོའི་རྒྱུད་ངོ་མཚར་བ་ཞིག་ཀྱང་གནང་།
དེང་སང་གི་དུས་ན་བསྟན་འགྲོའི་ཕན་བདེ་སྒྲུབ་པའི་གཉེར་ཁ་ཁྱོད་རང་ལ་
བབ་ཀྱང་སྤྲོས་མེད་ལུགས་བགྱི་བ་འདི་གྱོང་ཆེ་གསུང༌། གཞན་ཡང་ལུང་བསྟན་
གྱི་རྣམ་པ་མང་དུ་གནང་བ་ནི་དགོས་པ་མེད་པས་མ་བྲིས་སོ།།
མཇུག་བསྡུ་བ།
དེ་ལྟར་དེང་སང་ལྔ་བརྒྱའི་ཐ་མ་འདིར། །ཡུལ་དུས་དམན་པས་འགྲོ་བའི་
འདྲེན་པ་སྙིགས། །དད་བརྩོན་བློ་གྲོས་ཤེས་རབ་ཤུགས་ཞན་པས། །ཡང་དག་
རྣམ་ཐར་རྒྱ་ཆེར་འགོད་དུ་ཅི། །འོན་ཀྱང་མཁས་དང་གྲུབ་བརྙེས་བཤེས་གཉེན་
འགས། །རྗེས་བཟུང་ཟབ་དང་རྒྱ་ཆེའི་ཆོས་ཀྱི་མཛོད། །ཐོས་བསམ་བསྒོམ་པ་
ལྷུར་བླངས་སྦྱངས་བརྩོན་མཐུས། །རང་རྒྱུད་ཅུང་ཟད་དུལ་འདི་དམ་པའི་དྲིན།

།མཁས་མང་མགུ་བའི་ཚིག་གི་སྡེབ་སྦྱོར་མེད། །གྲུབ་པ་བརྙེས་པའི་ལམ་གྱི་
མངོན་རྟོགས་ཅི། །དེ་ལྟ་ནའང་སྒྲོ་སྐུར་མཐའ་སྤངས་ནས། །རང་ཚུལ་མ་གསང་
དྲང་པོར་བརྗོད་པ་ལགས། །བདག་གི་རྗེས་སུ་འཇུག་པའི་ལས་ཅན་རྣམས། །
བརྒྱུད་པའི་དགོངས་པར་རས་ཆོད་གཟུ་ལུམ་དང༌། །ཕྲི་བསྣན་མེད་པ་མན་ངག་
ཁ་མི་གཅིག །བསླབ་ཏུ་མི་བཏུབ་ཡིད་ཆེས་ཕྱིར་དུ་བྲིས། །ཡང་དག་རྫོགས་པའི་
སངས་རྒྱས་ནས་བཟུང་སྟེ། །ད་ལྟ་ཡན་ཆད་ཚིག་གིས་མ་བསླད་ཅིང་། །དོན་གྱི་
དགོངས་པ་གཅིག་ཐོག་གཅིག་བབས་པ། །དངོས་རྫས་ལག་བརྒྱུད་རྒྱལ་པོའི་
བཀའ་རྟགས་ལྟར། །དེ་ཡང་བྱིན་རླབས་དོན་བརྒྱུད་བར་མ་ཆད། །ཚིག་བརྒྱུད་
བཀའ་བརྒྱུད་བར་མ་ཆད་པའི་དོན། །ཡིད་དཔྱོད་མི་རྙེད་གསང་མཆོག་ངེས་
པའི་བབས། །བསོད་ནམས་བསགས་པའི་སྐལ་ལྡན་ཡིད་ཆེས་གནས། །ཚིག་
དོན་རྣམ་བཀྲའི་ཡི་གེ་བྲིས་པའི་མཐུས། །འགྲོ་བློའི་རྨོངས་པ་མ་ལུས་རབ་བསལ་
ནས། །རྫོགས་པ་ཆེན་པོའི་དོན་ལ་སྤྱོད་པ་དང་། །དོན་གཉིས་ཕུན་ཚོགས་འགྲུབ་
པའི་རྒྱུར་གྱུར་ཅིག །ཅེས་པ་འདི་ཡང་སྔར་སྡེ་སྣོད་འཛིན་པ་དུ་མས་བསྐུལ་བ་
དང་ཁྱད་པར་མཆོག་སྤྲུལ་འགྱུར་མེད་རྡོ་རྗེ་དང༌། མཁན་རིན་པོ་ཆེ་ལེགས་
བཤད་འབྱོར་ལྡན་དང་ནུས་ལྡན་རྣམ་གཉིས་དང་། སྤྲུལ་སྐུ་དཀོན་མཆོག་
གྲགས་པ་སོགས་རིག་པ་སྨྲ་བའི་བཤེས་གཉེན་དུ་མས་སྔ་ཕྱིར་ཡང་ཡང་བསྐུལ་
བ་དོན་ཡོད་པར་བྱ་བའི་ཕྱིར་པདྨ་ལས་འབྲེལ་རྩལ་གྱིས་རང་གནས་ལྗོན་པ་
ལུང་ནས་སྦྱར་བས་བླ་མ་སངས་རྒྱས་སུ་མཐོང་འབྲས་ཀྱིས་རང་རིག་ཀུན་ཏུ་
བཟང་པོའི་གོ་འཕང་མངོན་དུ་འགྱུར་བའི་རྒྱུར་གྱུར་ཅིག །དགེའོ། །དགེའོ། །
དགེའོ། །

༄༅། །ཀུན་མཁྱེན་བླ་མ་ངག་གི་དབང་པོའི་རྣམ་
ཐར་འཐོར་བུ་བསྡུས་པ་དད་པའི་གསོས་
སྨན་བཞུགས།
རྟག་དང་ཆད་པའི་མཐའ་ལས་རབ་གྲོལ་བཤིགས་པ་མེད་པ་ཆོས་ཀྱི་སྐུ། །
སྐྱེ་དང་འཆི་བ་ཡང་ཡེ་མི་མངའ་བྱས་པ་མེད་པ་ལོངས་སྤྱོད་རྫོགས། །མཐའ་
གཉིས་ལས་འདས་གང་འདུལ་སྤྲུལ་པའི་ཟློས་གར་ཐབས་ཚུལ་བསམ་མི་ཁྱབ། །
དབྱེར་མེད་ངོ་བོ་ཉིད་སྐུ་བླ་མ་ཀུན་མཁྱེན་ངག་གི་དབང་པོར་འདུད། །གང་
གིས་གསང་གསུམ་རྣམ་ཐར་ཆུ་གཏེར་ཆེ། །བློ་དམན་ཡིད་ཀྱིས་དཔག་པར་མི་
ནུས་མོད། །འོན་ཀྱང་དཔྱད་པས་དག་པའི་ནཱ་དའི་དབྱངས། །དད་ཅན་དགའ་
བའི་དཔྱིད་དུ་མཆོད་སྤྲིན་སྤེལ། །ཞེས་པས་མདུན་བསུས་ཏེ་གང་གླེང་བར་བྱ་བ་
ནི་སྤྱིར་ས་ལ་གནས་པའི་བྱང་ཆུབ་སེམས་དཔའ་འཕགས་པ་རྣམས་ནི གདོད་
ནས་སྐྱེ་དང་འཆི་བའི་མཚན་མས་མ་གོས་ཤིང་། འཆི་བ་མེད་པ་འགྱུར་མེད་རྡོ་
རྗེའི་སྐུ་མངོན་དུ་གྱུར་ཀྱང་གང་འདུལ་གདུལ་བྱའི་མོས་ངོར་སྣ་ཚོགས་སུ་སྟོན་
ཏེ། རྒྱུད་བླ་ལས། ཇི་བཞིན་ཡང་དག་མཐོང་བའི་ཕྱིར། །སྐྱེ་སོགས་རྣམས་ལས་
འདས་གྱུར་ཀྱང་། །སྙིང་རྗེའི་བདག་ཉིད་སྐྱེ་བ་དང་། །འཆི་དང་རྒ་དང་ན་བར་
སྟོན།ཞེས་པ་ལྟར་ཕྲིན་ལས་ཀྱི་རྣམ་འགྱུར་ཙམ་ལས་གཞན་དུ་མ་དམིགས་
ཤིང་། །ཁྱད་པར་དུ་ཀུན་མཁྱེན་བླ་མ་ངག་གི་དབང་པོ་ཉིད་ངེས་པ་དོན་གྱི་རྡོ་

རྗེ་འཆང་དང་རྣམ་དབྱེར་མེད་པ་གདོད་མའི་དབྱིངས་སུ་མངོན་པར་བྱང་ཆུབ་
ཟིན་མོད། སླར་གང་འདུལ་སྒྱུ་འཕྲུལ་གྱི་རྣམ་རོལ་ཚད་བཟུང་དུ་མེད་པ་ལས་
རགས་བསྡུས་ཙམ་སྐྱེ་རབས་ཉེར་ལྔ་ནི། སྟོན་པའི་ལུང་ཟིན་གསུམ། འཕགས་
ཡུལ་གྱི་མཁས་པ་གསུམ། རྣལ་འབྱོར་གྱི་དབང་ཕྱུག་གསུམ། བོད་ཡུལ་གྱི་ལོ་ཙཱ་
གསུམ། ཆོས་ཀྱི་རྒྱལ་པོ་ཆེན་པོ་གསུམ། བོད་ཡུལ་གྱི་མཁས་པ་གསུམ། གཏེར་
སྟོན་རིག་འཛིན་ཆེན་པོ་གསུམ། བྱ་བྲལ་གྱི་རྣལ་འབྱོར་གསུམ་སོགས་བསྟན་པ་
ལྟར་ལས། བྱེ་བྲག་ཏུ། པཎ་ཆེན་བི་མ་ལ་དང་རྒྱལ་བའི་དབང་པོ་དྲི་མེད་འོད་
ཟེར་དང་རྣམ་དབྱེར་མེད་པ་ཀུན་མཁྱེན་བླ་མ་ངག་དབང་དཔལ་བཟང་ངམ་
འོད་གསལ་རིན་ཆེན་སྙིང་པོ་པདྨ་ལས་འབྲེལ་རྩལ་ཞེས་མཚན་སྙན་གྱི་བ་དན་
སྲིད་ན་མངོན་པར་མཐོ་བ་གང་གི་གསང་གསུམ་གྱི་རྣམ་ཐར་སྒྱུ་མའི་རོལ་གར་
ལས་གསུངས་པ་ལྟར་རོ། །འདིར་དངོས་སློབ་འགའ་དང་འགས་གསུང་སྒྲོས་
རྣམས་སྒྲོ་སྐུར་དང་བྲལ་བ་ཐར་ཐོར་གོ་རིམ་མ་ངེས་པ་ཕྱོགས་གཅིག་ཏུ་བསྡུས་
ཏེ་བཀོད་པ་ལ། པཎ་ཆེན་བི་མ་ལས། སྙིང་ཐིག་གི་བསྟན་པ་ཡིད་དཔྱོད་དང་
འདྲེས་པའི་དུས་སུ་ལོ་བརྒྱ་རེ་ན་ཁོང་གི་སྤྲུལ་པ་རེ་འབྱོན་པར་ཞལ་བཞེས་
མཛད་པ་བཞིན། ལྡང་མ་ལྷུན་གྲུབ་རྒྱལ་མཚན་མན་ཆོད་ལོ་བརྒྱ་བརྒྱ་ནས་འོད་
གསལ་སྙིང་ཐིག་གི་བསྟན་པ་སྙིགས་དུས་སུ་བསླད་སྐྱོན་ཞུགས་པ་བསལ་ཏེ་
སླར་ཡང་གསལ་བར་མཛད་པའི་ཆེད་དུ་བྱོན་པ་བི་མ་ལའི་སྤྲུལ་པ་འཁྲུལ་མེད་
ཀུན་མཁྱེན་བླ་མ་ངག་དབང་དཔལ་བཟང་ཉིད་ནི། ཁོང་གི་རྩ་བའི་བླ་མ་ལུང་
རྟོགས་བསྟན་པའི་ཉི་མ་རིན་པོ་ཆེས་དཔལ་སྤྲུལ་སོ་རྒྱན་འཇིགས་མེད་ཆོས་ཀྱི་
དབང་པོ་ལ་མི་ལོ་ཉེར་བརྒྱད་རིང་མེ་འོད་དང་སྡོང་བུ་བཞིན་འབྲལ་མེད་དུ་
བསྟེན་ཏེ་ཉེ་གནས་མཛད། མཐར་དཔལ་སྤྲུལ་རིན་པོ་ཆེའི་བཀའ་བཞིན་རྫ་ཆུ་

མ་མོ་ཁ་མདོ་ནས་རང་ཡུ་ལ་དུ་ཕེབས་དུས། ཨ་བུའི་ཕྱག་གཉིས་ཀྱིས་ལུང་
རྟོགས་དབུ་ལ་བྱིལ་བྱིལ་མཛད་ནས། ལུང་གཅེས་ཁྱོད་ནས་སེམས་སྡུག་སྡུག་
བྱས་མི་དགོས། ངས་ནི་མི་མཇལ་མོད། ཁྱེད་མ་ཤི་ཚུན་ཆོད་ཀུན་མཁྱེན་ཆེན་པོ་
དང་མཇལ་འཕྲད་འོང་ནི་རེད་ཨང་ཞེས་གསུངས། ལུང་རྟོགས་འབྲལ་མི་
བཟོད་པས་ཕྱིར་འགྲོས་ཀྱིས་བཤུམ་བཞིན་གོམ་ཆ་ཤས་བྱོན་རྗེས་སླར་ཕྱིར་ལོག་
སྟེ་ཨ་བུ་རིན་པོ་ཆེའི་ཐུགས་ཀར་དབུ་གཏད་དེ་བཤུམས། ཡང་ཕྱག་གིས་བྱིལ་
ཞིང་ཀུན་མཁྱེན་དང་འཕྲད་ཚུལ་སྔར་བཞིན་གསུངས། དེ་འདྲ་ཐེངས་གསུམ་
ཕྱིར་ལོག་པ་ལ་དབུགས་དབྱུང་ཡང་དེ་བཞིན་མཛད། དེ་ནས་བླ་མ་ལུང་རྟོགས་
རིན་པོ་ཆེ་ཀཿཐོག་བྱང་སེམས་ཕུག་ཏུ་ལོ་གསུམ་བཞུགས། དེ་རྗེས་ངེས་མེད་ཀྱི་
རི་ཁྲོད་འགྲིམ་ནས་རྡོ་གྲུབ་སྒར་དུ་བཞུགས་ཡོད་པའི་དུས་ཞིག་ལ་ད་ནི་རང་
ཡུལ་དུ་འགྲོ་དགོས། སྨྱོ་ཤུལ་ལྗོན་པ་ལུང་གི་ཤར་གྱི་ཉེ་འདབས་གསེར་གཞོང་
ལུང་པའི་སྨད་ཙམ་ན་གསེར་གྱི་མཆོད་རྟེན་ཉལ་ཐབས་སུ་ཡོད་པ་ཡར་བསླང་
བས་ཐེག་ལ་ཁད་པ་ལན་མང་དུ་རྨིས། གདུལ་བྱ་དུས་ལ་བབས་པ་ཡིན་ནོ་
གསུངས་ནས་རང་ཡུལ་དུ་བྱོན། ཡེ་ལེ་སྒར་ཉེ་བའི་ཐང་དུ་པདྨ་རི་མཐོ་སྒར་
ཞེས་རི་ཁྲོད་གསར་འདེབས་མཛད་ནས་གཏན་བཞུགས་མཛད། དེ་སྐོར་སློབ་
ཚོགས་བརྒྱ་ཕྲག་མང་པོའི་དབུས་སུ་བླ་མ་བཀའ་དྲིན་ཅན་ཨ་བུའི་གསུང་ཚུལ་
རྣམས་ཞལ་འཕྲོས་ཕེབས་ཏེ་མཁན་ངག་དགའ་ལ་ཕྱག་མཛུབ་འཛུགས་བཞིན་
ཀུན་མཁྱེན་ཆེན་པོ་བྱིས་པ་འདི་མིན་ན་ད་ནི་ངའི་མི་མཇལ་ངེས་ཅན་རེད།
ཡང་སྤྱིར་ཀུན་མཁྱེན་ཆེན་པོ་ཡིན་པ་དཀའ་ཡང་། བི་མ་ལའི་སྤྲུལ་པ་ལོ་བརྒྱ་རེ་
ན་འབྱུང་བར་འགྱུར་བའི་དུས་ཀྱང་རྫོགས་ལ་ཁད་ཡིན། བྱིས་པ་འདིའང་
བལྟམས་ནས་ཞག་གསུམ་པར་བཛྲ་ཀཱི་ལ་སྒྲོགས་པ་དང་། མཛོ་མོའི་རྟོ་ལེའི་རྣམ་

ཤེས་སྤར་བ། ལུས་ལ་རིགས་ལྔའི་ཕྱག་མཚན་དང་། སྣ་རྩེར་ཨ་རང་བྱོན་དོད་པ།
རྣམ་དཔྱོད་ཤེས་རབ་ཀྱི་རྩལ་དང་བྱམས་སྙིང་རྗེ་རང་བཞིན་གྱིས་འཁྲུངས་པ་
སོགས་གང་ལ་བརྟགས་ཀྱང་ཀུན་མཁྱེན་ཆེན་པོའི་སྤྲུལ་པ་ཡིན་པར་ཐེ་ཚོམ་མི་
འདུག་ཅེས་དོན་གྱིས་ངོས་འཛིན་ཏེ་གཟིངས་བསྟོད་མཛད། དེ་ལྟར་ཀུན་མཁྱེན་
ཆོས་ཀྱི་རྒྱལ་པོ་དྲི་མེད་འོད་ཟེར་གསང་གསུམ་དབྱེར་མེད་ཀྱི་རྣམ་རོལ་ཀུན་
མཁྱེན་བླ་མ་ངག་དབང་དཔལ་བཟང་ཞེས་མཚན་སྙན་གྱི་བ་དན་སྲིད་ན་
མངོན་པར་མཐོ་བ་ཉིད། སྐུ་གཞོན་ནུའི་དུས་ལྕམ་སྲིང་མཁར་ལི་ཟེར་བ་དང་
མཉམ་དུ་ལུག་རྫིར་ཕེབས། ཉིན་གུང་སྲིང་མོ་དང་མཉམ་དུ་སྐུ་རྩེད་མཛད་པ་
ལ་ཕར་ཟད་རེ་བྱོན་ནས་གསེར་སྐུ་རིགས་མི་གཅིག་པ་འཐུ་བ་གང་ཙམ་རེ་
བསྣམས་འོང་ནས་བཤམས་བཀོད་མཆོད་འབུལ་མཛད། དེ་ནུབ་སྐུ་དེ་རྣམས་
རང་ས་དེར་བཞག་ཀྱང་ཕྱི་ཉིན་ཕེབས་དུས་སྟེགས་ཙམ་ལས་སྐུ་གཅིག་ཀྱང་
མེད་ཅེས་སྲིང་མོ་ནས་གསུངས། ཡང་ཉིན་ཞིག་ཁོང་མིང་སྲིང་གཉིས་ལུག་རྫི་
བྱོན་པ་ལ་ལུག་མ་མོ་ཞིག་བྲག་གཡང་གཟར་ངོས་ནས་ཕྱིར་འོང་མ་བཏུབ་པ་ལ་
རྗེ་ཉིད་ཀྱིས་འུར་རྡོ་ནང་རྡོ་བཅུག་ཏེ་འཕངས་པས་ལུག་རྐང་དུམ་བུར་བཅག་
པས་ཉིས་སྟེབས་སུ་གྱུར། དེ་བས་ཀྱང་འོང་མ་ནུས་པས་རྗེ་ཉིད་བྲག་དེར་
འཛེགས་ཏེ་ལུག་དེ་བྲག་ངོས་ནས་རྦབ་ཏུ་སྒྲིལ་བྱུང་བས་ཐོག་བརྩེགས་གསུམ་
ཙམ་ནས་སར་ལྷུང་། ལུག་ནི་འཕར་འདར་ཧྲིལ་ཧྲིལ་བྱས་ཏེ་འཆི་ལ་ཁད་དུ་
གྱུར་ནས་དེ་གར་ལུས། ཁོང་གཉིས་ལུག་གཞན་རྣམས་དེད་དེ་འོང་བས་སྲིང་
མོས་ད་ཅི་བྱ་ཁྱིམ་བས་བཀའ་བཀྱོན་འོང་སྙམ་ནས་སྐྲག་བཞིན་ཇ་བཏུང་།
སྲིང་མོས་བལྟས་པས་ལུག་ནི་རང་གྲལ་དུ་སླེབས་པ་མ་ཟད་ཉམས་ཉེན་ཅི་ཡང་
མ་བྱུང་བ་ཡོད་པར་མཐོང་བས་དགའ་སྟེ་རྗེ་ཉིད་ལ་ཞུས་པས་བཞད་ཙམ་

མཛད། ཡང་ཁོང་རྣམ་གཉིས་ལྗོན་པ་ལུང་གི་རི་འགོ་ལ་ཕྱུགས་རྫི་བྱོན་དུས།
ལྕམ་སྲིང་མཁར་ལིས་ད་ལྟ་དགོན་པ་ཆགས་ས་དེ་ན་དགོན་སྡེ་འདུ་ཁང་དང་
བཅས་ཤིན་ཏུ་རྒྱས་པ་ཞིག་ཡོད་པ་མཐོང༌། ངག་དགའ་ལ་དེ་ཚུལ་ཞུས་པས་མ་
འོངས་པ་ན་དགོན་པ་རྒྱས་པ་ཞིག་ཆགས་པའི་སྔ་ལྟས་ཡིན་ཞེས་གསུངས་པ་
ལུང་བསྟན་དུ་གྱུར་འདི་དག་ནི་ལྕམ་སྲིང་མཁར་ལིའི་ངག་ལས་ཐོས། ཚེ་རབས་
ལས་ཀྱི་བླ་མ་ལུང་རྟོགས་རིན་པོ་ཆེའི་ཞབས་པད་ལོ་དྲུག་གི་བར་དུ་འབྲལ་མེད་
དུ་བསྟེན། རྫོགས་པ་ཆེན་པོ་ཀློང་ཆེན་སྙིང་ཐིག་སྔོན་དངོས་མཐར་ཆགས་སུ་
ཞུས་ཏེ་དོན་བརྒྱུད་དགོངས་པའི་བྱིན་བརླབས་འཕོས་པས་བླ་སློབ་དགོངས་པ་
དབྱེར་མེད་དུ་གྱུར། བླ་མའི་བཀའ་བཞིན་ཐོས་པ་སློབ་གཉེར་གྱི་ཆེད་རྫོགས་
ཆེན་དགོན་ལ་བྱོན་ཏེ་ཤྲཱི་སེང་ཧའི་བཤད་གྲྭར་ལོ་གསུམ་བཞུགས། མདོ་སྔགས་
རིག་གནས་དང་བཅས་ལ་གསན་བསམ་མཐར་ཕྱིན་པར་མཛད་པས་ཤེས་རབ་
ཀྱི་རྩལ་ཡོངས་སུ་རྫོགས་ཏེ་མཁས་པའི་སྙན་གྲགས་ཀྱིས་ཁྱབ་པར་བྱུང་། དེ་ནས་
ས་ཕོ་སྤྲེལ་ལོ་དགུང་གྲངས་སུམ་ཅུ་པའི་དུས་སུ་བླ་མ་ལུང་རྟོགས་དང་གཏེར་
ཆེན་ངག་དབང་བསྟན་འཛིན་ཆོས་རྗེ་མི་ཕམ་རིན་པོ་ཆེ་གསུམ་ཞལ་མཐུན་གྱི་
བཀའ་ལུང་དང་མ་ཅིག་དཔལ་ལྡན་ལྷ་མོའི་བསྐུལ་མ་སོགས་ལ་བརྟེན། ཡོངས་
རྫོགས་བསྟན་པའི་མངའ་བདག་སི་ཏུ་ཆོས་ཀྱི་རྒྱ་མཚོའི་དགོངས་བཞེད་བཞིན་
དཔལ་ཀཿཐོག་རྒྱུད་སྡེ་བཤད་སྒྲུབ་ནོར་བུའི་ལྷུན་པོའི་མཁན་པོ་སྔ་ཕྱི་ལོ་བཅུ་
གསུམ་བར་དུ་མཛད་དེ་འགྲོ་དོན་ནམ་མཁའ་དང་མཉམ། འཆད་རྩོད་རྩོམ་
གསུམ་ལ་ཐོགས་པ་མ་མཆིས་ཤིང་གཞན་དོན་མཛད་ནུས་ངེས་པའི་ཞལ་སློབ་
བཅུ་ཕྲག་གསུམ་ཙམ་བྱུང་། དེ་སྐབས་སུ་ཉིན་ཞིག་ལ་ཉེ་གནས་ཡོན་དགའ་ཉིན་
གུང་གསོལ་ཚིགས་སྟ་གོན་བྱས་ནས་སྒུག་ཀྱང་མཁན་པོ་ཕེབས་རྒྱུ་མེད་པས་

གཞན་ཞིག་གིས་གདན་དྲངས་སོང་ངམ་སྙམ། ཕྱི་དྲོས་སུ་བྱོན་བྱུང་བས་གསོལ་
བ་རྣམས་མདུན་དུ་ཕུལ་སྐབས་ཞལ་ནས་ང་ཕོ་བ་མ་ལྟོག་ཀྱང་ཁ་སྐམ་ཆེ། དེ་
རིང་སྨྱོ་ཤུལ་གཏེར་ཆེན་ངག་དབང་བསྟན་འཛིན་གྱི་མ་ཡུམ་འདས་ཏེ་ཕུང་པོ་
བྱར་འགྱེད་བཏང་བ་ལ་ངའང་འབོད་བྱུང་བས་བཀའ་ལྡོག་མ་ནུས། དེར་སོང་
ནས་མི་ཤ་བཟའ་ཚེ་དྲག་པས་ཁ་ནང་སྐྱུག་དྲི་བྲོ་འདུག་ཇ་འཐུང་དགོས་ཞེས་
གསུངས། དེ་ཉིན་ཟླ་བཞི་པའི་གནམ་སྟོང་ཡིན་པར་རྗེས་སོར་བརྟག་པས་དེ་
དོན་ཇི་བཞིན་དུ་མ་ཡུམ་འདས་འདུག་ཞེས་བླ་མ་དཔལ་རྒྱལ་ལས་དངོས་སུ་
ཐོས། ཡང་དགྲ་ཕྲུག་ཟེར་བའི་མི་རྒན་ཞིག་སྨྱོས་ནས་ལུས་གཅེར་རྒྱུགས་བྱས་པ་
གྲོགས་རྣམས་ཀྱིས་བཟུང་ནས་གོས་བསྐོན་ཏེ་མཁན་པོའི་མདུན་ཁྲིད་སོང་།
ཞལ་མཇལ་བ་ཙམ་གྱིས་དྲན་པ་བརྙེད་དེ་ཞུ་ལོང་ཅིའང་མ་བྱུང་བར་སྨྱོན་པས་
ངའི་གསང་མཚན་བཀབ་དགོས་ཟེར་བས་ཀུན་བཞད་སྒྲ་འབྱིན་རྒྱུ་བྱུང་ཞེས་
མཁན་རྒྱལ་མཚན་འོད་ཟེར་གྱིས་གསུངས།ཡང་ཧོར་པོའི་ཡུལ་སྡེའི་མཛོ་མོ་
དང་བ་རྣམས་ཀྱིས་འོ་མ་མི་སྟེར་བ་སོགས་ལ་མཁན་པོས་འོ་མ་མ་སྟེར་ན་ཁྱོད་
རང་རྣམས་སྲོག་གཅོད་འོང་ཉེན་ཡོད་པས་དེ་བས་ལེགས་པར་སྟེར་ན་ཁེ་ཆེན་
ཞེས་གསུང་ཕྲིན་དུད་འགྲོའི་རྣ་བའི་ལམ་དུ་བརྒྱུད་ཙམ་ནས་དོན་འགྲུབ་པས་
ཀུན་ཡིད་ཆེས་པའི་གནས་ལ་བཀོད། ཡང་རྒྱུད་སྡེ་བཤད་གྲྭའི་ནང་ཉག་བླ་
གནས་སྐྱབས་ཟེར་བ་ཞིག་རྣ་ནད་ཀྱིས་གཙེས་ཏེ་ཉིན་མཚན་འཁྱོལ་མི་ནུས་
ཙམ་དུ་གྱུར་པས་མཁན་པོའི་མདུན་བྱིན་རླབས་ཞུས་པར། ཐུགས་ཁྲོ་བའི་རྣམ་
པས་ཁ་ནག་ཁྱོད་སུ་ཡིན་ཞེས་གསུང་སྟེ་རྣ་བ་ལ་ཕྱག་གིས་ཐལ་ལྕགས་ཤིག་
བརྡེག་བྱུང་བས་སྔངས་སྐྲག་གིས་ཕྱིར་བྲོས་ཏེ་ཁྱིམ་དུ་ཕྱིན་ཕྲལ་རྣ་ནད་གཞི་
མེད་དུ་དྭངས། ཡང་བཀྲ་ཤིས་ཟེར་བ་ཞིག་མཆིན་ནད་ཀྱིས་བཏབ་སྟེ་འཆི་ལ་

ཁད་ཡིན་དུས། མཁན་པོས་རྩམ་ཟན་གསོལ་འཕྲོ་དུམ་བུ་ཞིག་སྦྱིན་པས་བཟས་
ཕྲལ་དེ་ཉིན་ནས་ནད་ལས་གྲོལ་སོང༌། ཡང་ཀཿཐོག་ཉིན་དགོན་སྒྲུབ་གྲྭ་ན་ཐུན་
དཔོན་རྒྱ་རོང་བླ་མ་ཞིག་ཡོད་པ་དེས་ཉིན་གུང་ཐུན་གྲོལ་རན་ཡང་དུང་བརྡ་
གཏོང་རྒྱུ་མེད་པས་དུས་ལས་བརྒལ་སོང༌། སྒྲུབ་གྲྭ་བ་ཀུན་ལྟར་ཕྱིན་པས་བླ་མ་
བཞུགས་གདན་ན་ལུས་གཡོ་མེད་དྲང་པོར་འདུག་ཡོད་པ་མཐོང་། འདས་ཚར་
འདུག་སྙམ་ནས་རྗེ་ཉིད་གདན་དྲངས་སོང་བར་ཁོང་འཆི་བ་མིན་འགོག་འགྲོ་
བ་ཡིན་པས་རྣ་རྩར་ཧིག་སྒྲས་བསླང་བར་གྱིས་གསུངས། དེ་བཞིན་བྱས་པས་
སད་དེ་སྔར་ཇ་བཏུང་འཕྲོ་ལུས་ཡོད་པའི་ཕོར་པ་ལ་བཟུང་ཙམ་བྱས་པས་དེ་
འཁོར་ཀུན་བཞད་རྒྱུ་བྱུང༌། ཡང་ཧོར་པོ་ཀླས་གྲོང་པའི་ནང་བྱོན་ཏེ་ཨེ་བྱུང་
གྲོང་པའི་གཡོན་ཕྱོགས་རི་རྩེ་ཤིན་ཏུ་མཐོན་པོར་གཟིགས་ཏེ། དེ་ན་སྔོན་བོན་
པོའི་དགོན་སྡེ་ཞིག་ཆགས་སོང༌། བདག་སྐྱེ་བ་སྔ་མའི་སྔ་མ་ལ་དགོན་བདག་ཏུ་
གྱུར་ཞེས་ཞལ་གྱལ་དུ་གསུངས་པས་དེར་འགོད་འགས་ཕྱིས་སུ་རི་རྩེར་ཕེབས་
པས་དགོན་ཤུལ་དངོས་སུ་དོད་ཡོད་པས་དད་གུས་བླ་ལྷག་ཏུ་གྱུར། ཡང་སྐྱབས་
རྗེ་སི་ཏུ་ཆོས་ཀྱི་རྒྱ་མཚོའི་གཟིམ་ལམ་དུ་མཚོ་ཆེན་པོ་ཞིག་ནང་མེ་ཏོག་པད་
སྡོང་རལ་པོད་ཀྱིས་མཛེས་པ་དབུས་ཆེ་བའི་ཕྱོགས་བཞི་ལ་བཞིས་བསྐོར་བ་དེ་
རྣམས་ལས་གྲངས་མེད་དུ་འཕེལ་བ་ཞིག་རྨིས་པ་ལས། ཤར་གྱི་པད་སྡོང་པོད་
རལ་དེ་ལྗོན་པ་ལུང་འདི་ཡིན་པས་དེ་ན་དགོན་སྡེ་ཞིག་གསར་འདེབས་དགོས་
རྒྱུའི་བཀའ་ལུང་བཞིན་དང་། བླ་མ་ལུང་རྟོགས་རིན་པོ་ཆེའི་གདན་ས་གཙོ་བོ་
ཡིན་ཞིང་ཟངས་མདོག་དཔལ་རིའི་གནས་མཆོག་གྲུབ་པ་བཞི་ལྡན་གྱི་རང་
བཞིན་ཅན་ཡིན་པ་དང་། གཏེར་ཆེན་རིག་འཛིན་ཀློང་གསལ་སྙིང་པོའི་ཕྱག་
བཟོ་གུ་རུའི་སྐུ་ཚབ་མཐོང་གྲོལ་སོགས་ཡོད་པར་བརྟེན། ཆུ་ཕོ་ཁྱི་ལོར་རྟེན་

དང་བརྟེན་པར་བཅས་གསར་སྐྲུན་མཛད་པས་གེགས་མེད་དུ་གྲུབ་པ་ནི་སྐྱབས་
རྗེ་སི་ཏུ་རིན་པོ་ཆེའི་བཀའ་དྲིན་དང་ཐུགས་རྗེ་ལས་བྱུང་བ་ཡིན་གསུངས། སྐུ་
ཚེའི་སྨད་དུ་དགོན་སྡེ་དེར་གཏན་བཞུགས་མཛད་དེ་ཕྱོགས་ཀྱི་སློབ་ཚོགས་
རྣམས་ལ་ཟབ་རྒྱས་ཆོས་ཀྱི་བདུད་རྩིས་ཚིམ་པར་མཛད། ཁྱད་པར་ཡང་གསང་
རྫོགས་པ་ཆེན་པོ་ཀློང་ཆེན་སྙིང་ཐིག་སྔོན་འགྲོ་དང༌། ཀུན་མཁྱེན་རིག་འཛིན་
ཆེན་པོ་འཇིགས་མེད་གླིང་པ་ནས་སྙན་བརྒྱུད་མན་ངག་དྭངས་བཅུད། ཡིད་
དཔྱོད་དང་བྲལ་བ་གནས་ལུགས་རྗེན་པ་མངོན་སུམ་དུ་ངོ་སྤྲོད་པ་ལ་བརྟེན་
རྟོགས་པ་མཆོག་དང་ལྡན་པའི་སློབ་ཚོགས་སྣང་བཞིའི་ཡེ་ཤེས་མཐར་ཕྱིན་པ་
མང་དུ་བྱུང་ལ་དེང་སང་དངོས་སློབ་དང་ཡང་སློབ་སོགས་ཀྱིས་འཛམ་གླིང་ཐ་
གྲུ་ཀུན་ཏུ་ཁྱབ་པ་འདི་གའོ། །ཡང་དགོན་སྡེ་དེ་ན་བཞུགས་ཡོད་དུས། མཐུན་
སྣང་དུ་ཕྱག་ན་མར་གསར་ཞིག་བསྣམས་ཡོད་པ་དེས་སྒར་གོང་མའི་དཔལ་
རིའི་གནས་ཀྱི་བྲག་ངོས་སུ་འབྲུ་དྲུག་ཀློང་གྲོལ་གྱི་ཡི་གེ་བྲིས་པས་རང་བྱོན་དུ་
དོད་པ་དང༌། ཡང་བྲག་དེའི་ངོས་རྩེད་ཕྱིར་དུ་ཕྱག་མཛུབ་ཀྱིས་གླང་ཆེན་ཞིག་
བྲིས་པ་དང༌། བཛྲ་གུ་རུ་འབྲུ་བཅུ་གཉིས་པོ་གོ་རིམ་དཀྲུགས་ནས་བྲིས་པ་དེང་
སང་ཡང་དབང་པོའི་མངོན་སུམ་ཡུལ་དུ་གྱུར་པ་འདི་དག་ཡིན། ཡང་ཉིན་ཞིག་
ན་དགོན་འདིའི་བྱང་ཕྱོགས་ཉེ་འགྲམ་ཁ་མདོའི་རྒྱབ་ཀྱི་རི་ངོགས་རྡོ་ཕ་ཝང་
ཐར་ཐོར་ཡོད་པའི་ཁྲོད་ན་ཤུགས་སྡོང་ཆེན་པོའི་ཟུར་ཕ་ཝང་བང་བ་ཙམ་ཡོད་
པ་དེས་དགོན་འདི་ལ་ས་དགྲར་གྱུར་པས་དེ་གཏོར་དགོས་ཞེས་ཕྱག་མཛོད་
འབིག་ལི་བསོད་ནམས་སོགས་སློབ་ཚོགས་ལ་གསུངས། དེ་རྣམས་ཀྱིས་རྡོ་དང་
སྟ་རེ་མེ་བུས་པ་སོགས་ཀྱི་རྐྱེན་ལྟ་བུས་རྡོ་གཡག་ཙམ་པ་ཞིག་ཆད་དེ་ལྷུང་བའི་
ཤུལ་དུ་ཉིན་ཚེ་བའི་སྡུག་བསྔལ་གྱིས་མནར་བའི་སྦཝ་པ་གསུམ་ཡོད་པ་ལུས་

ཤོག་བུ་ལྟར་སྲབ་སྲབ་མོར་གྱུར་ཡོད། ས་ལ་ལྷུང་འཕྲལ་དུ་ཇེ་ཆེར་གྱུར་ཏེ་སྦལ་
པ་རང་ཇི་བཞིན་གྱུར་སོང་བ་དེ་ཁུག་མའི་ནང་བཅུག་ནས་རྗེ་ཉིད་ཀྱི་མདུན་
ཁྱེར་དུས་གཅིག་གར་སོང་ཆ་མེད་དུ་གྱུར་ཏེ་བོར།གཉིས་པོ་སྐུ་མདུན་དུ་
བཞག་པས་འདི་ནི་སྨྱོ་ཤུལ་ཡུལ་སྡེ་དང་པོ་ཆགས་དུས་དཔོན་པོ་གཟའ་མི་
གཉིས་ཀྱིས་ཁྲལ་འཇལ་གྱིས་རྒྱུ་ནོར་མང་པོ་བླངས། བཅོམས་བརྡུང་བྱས་པ་
སོགས་ཀྱིས་སྐྱེ་བ་བླང་བ་ཡིན། དེ་དུས་ང་ལ་འབྲེལ་པ་ཅུང་ཟད་ཐོབ་པས་ད་
འདྲེན་པའི་དུས་ལ་བབས་པ་ཡིན། གཅིག་དེ་འབྲེལ་བ་མེད་པས་ད་རེས་འདྲེན་
མ་ཐུབ་ཀྱང་ཡུན་རིང་སྡུག་བསྔལ་མྱོང་མི་དགོས་ཐར་པ་ཐོབ་འགྲོ་གསུངས།
རྡོར་སེམས་ཁྲུས་ཆོག་ལ་བརྟེན་འཕོ་བ་བཏབ་དུས་སྦལ་པའི་མིག་མཁན་པོའི་
ཞལ་ལ་ཧྲིག་ཧྲིག་བལྟ་བཞིན་འཆི་སོང་། ཡང་བོད་ཁམས་སོགས་སུ་གཞན་གྱིས་
གདུལ་བྱར་མ་གྱུར་པའི་གཞི་བདག་གདུག་པ་ཅན་སྐྱེ་འགྲོ་རྣམས་ལ་གནོད་
པའི་ལས་ལ་བརྩོན་པ་རྣམས་ཐུགས་རྗེའི་བདེན་མཐུ་མ་བཟོད་པར་སྐྱབས་
བཅོལ་ཏེ་ཅི་གསུང་བཀའ་བཞིན་སྒྲུབ་པའི་སྲོག་སྙིང་ཕུལ། རྗེ་ཉིད་སྐུ་འཁོར་སྐྱེ་
སྲིད་དང་བཅས་པའི་ཕྲིན་ལས་བསྒྲུབ་ཞེས་བཀའི་ཐ་ཚིག་ལ་བཀོད་ནས་ལྗོན་
པ་ལུང་དགོན་གྱི་ཕྱོགས་སོ་སོར་རྟེན་བཅའ་སྟེ་དམ་ལ་བཞག་པ་ནི་ནོར་བུ་
གཡུལ་རྒྱལ། ཡོན་ཏན་རི་བཀྲ། གཡུང་དྲུང་སྟག་རྩེ། ཏིང་འཛིན་རྒྱལ་མོ་སོགས་
ཡིན་ཞིང༌། དེ་དག་དང་པོ་རྗེའི་མདུན་མཇལ་རྟེན་དུ་ལ་ལས་ལྕགས་ཀྱི་མགར་
སྟེགས་དང་། ལ་ལས་ཤིང་སེ་བ་སྡོང་པོའི་མྱུ་གུ་སོགས་ཕུལ་བས་དེང་སང་སེ་
བའི་སྡོང་པོ་ཆེན་པོ་འདི་རྣམས་ཡིན། ཡང་སི་ཏུ་རིན་པོ་ཆེའི་བཀའ་བཞིན་ལོ་
དུས་ལྟར་སྨིན་ལུགས་བཀའ་བརྒྱད་ཁྲོ་རོལ་ལ་བརྟེན་བདུད་རྩི་སྨན་གྱི་སྒྲུབ་
ཆེན ཙུག་པ་ལས། དཀྱིལ་འཁོར་ནང་སྨན་ཕྱེ་ལས་དཔལ་ཆེན་པོའི་སྐུ་ཞལ་

གསུམ་ཕག་དྲུག་པ་ཞིག་དངོས་སུ་གྱུར་ཏེ་རྗེ་ལ་གཟིགས་སྤྱན་ཕུལ་བས་སྡིག་པ་
ར་ཙ་འདྲ་བ་འདི་ཅི་རེད། སྨན་སྒྲུབ་དང་མཉམ་དུ་བསྲེས་ནས་རིལ་བུ་གྱིས་
གསུངས། ཕྱི་ལོར་སྨན་ཕྱེའི་རྡོ་རྗེ་འཆང་སྐྱིལ་ཀྲུང་རྒྱ་མ་ཉམས་པ་ཞིག་གྱུར་ཡོད་
པ་ལ་སློབ་མ་འགས་ན་ནིང་དཔལ་ཆེན་པོའི་སྐུ་ཡང་སྨན་དང་བསྲེས་པས་ད་ལོ་
ང་རྗེ་ཉིད་ལ་དྲི་ག་ལ་དགོས་ཞེས་སྨན་དང་མཉམ་དུ་བསྲེས། རྗེས་སོར་དེ་
ཚུལ་མཁན་ཆེན་རིན་པོ་ཆེ་ལ་ཞུས་པས། ཨོ་ཁ་ནག་གི་སྨོན་ལམ་འདེབས་རྒྱུ་
ཁྱེད་ཅག་སྐུ་དེ་འཇོག་དགོས་རྒྱུ་ཡིན་པས་གོ་མ་ཆོད་གསུངས། ཡང་ལན་ཅིག་
དཀྱིལ་འཁོར་ནང་རྡུལ་ཚོན་སྟེང་དུ་ཨ་རུ་ནག་ཆུང་གིས་མཐའ་དབུས་མེད་
པར་བཀང་ཡོད་པ་དེ་རྣམས་སྨན་དང་བསྲེས་ནས་མྱོང་གྲོལ་བཟོས་པས་དམ་
རྫས་སྨན་ནག་མ་ཞེས་གྲགས་པ་དང༌། ཡང་ལྕགས་འབྲུག་ཟླ་བ་ལྔ་པའི་ནང་
བཀའ་བརྒྱད་ཁྲོ་རོལ་གྱི་སྨན་གྱི་སྒྲུབ་ཆེན་དུས། དཀྱིལ་འཁོར་ནང་དཔའ་བོ་
ཐོད་པའི་འོག་ནས་མེ་ཆེན་འབར་ཏེ་འདུ་ཁང་རྒྱ་མཐོང་གི་ཕྱིར་མེ་ལྕེ་མཆེད་
བྱུང་བས་ཀུན་འུར་ཏེ་ཆུས་གཏོར་ཡང་མེ་གསོད་མ་ནུས། ཅུང་ཟད་ནས་མེ་ཞི་
ཕྲལ་རྗེ་ཉིད་དབུ་བཞུགས་མཛད་བཞིན་དུ་ཡོད་པས་ཁྱེད་ཅག་ཅི་ལ་འུར་
གསུངས། དེ་ཚུལ་རྣམས་ཞུས་པས་སྐལ་ཆད་ཡེ་ཤེས་ཀྱི་མེ་འབར་དུས་འཇིག་
རྟེན་པའི་ཆུས་བཤིག་ག་ལ་ནུས་གསུངས། འདི་ལ་དམ་རྫས་མེ་འབར་མ་ཞེས་
གྲགས། དེ་དུས་མཁན་མུན་སེལ་ཚོགས་གྲལ་དུ་ཡོད་པས་དེ་ཚུལ་རྣམས་གསུང་
མཛད་དངོས་སློབ་ཚེ་རིང་རྒྱ་མཚོ་སོགས་ཀྱིས་མང་དུ་ཐོས། ཡང་དཔལ་ཀཿཐོག་
ཏུ་བདེ་ཆབ་མཆོག་སྤྲུལ་འཇམ་དབྱངས་བློ་གསལ་རྡོ་རྗེ་སོགས་ལ་སྙིང་ཐིག་མ་
བུའི་སྨིན་བྱེད་དབང་སྩལ། རིག་པའི་རྩལ་དབང་སྐབས་ན་བཟའ་ཕན་ཚུན་ཕྱེ་
བའི་ཐུགས་ཀར་ཧཱུྃ་ཡིག་མཐིང་ག་བཀྲག་གསལ་འོད་འཚེར་བ་མཛུབ་གང་ཙམ་

པ་ཞིག་དང༌། ཤངས་རྩེར་ཨ་ཡིག་དཀར་པོ་ཟག་ལ་ཁད་པ་ཞིག་དངོས་སུ་སྟོན་
པ་མཇལ་བས་བི་མ་དངོས་ལིས་ཡིན་ཞེས་ཕྲན་ལ་གསུང་ཕྲོས་སུ་ཕེབས། ལན་
གཅིག་མདུན་དུ་ཕྱིན་པས་འཇམ་དབྱངས་ཁྱོད་ལྷ་ལྡན་ཇོ་བོ་མཇལ་དུ་འགྲོའམ་
གསུངས། ཆོས་འགྲུབ་ཀྱི་བཀའ་ལས་ཅི་ཡོད་ཞུས་པས། ཨོ་དེ་ག་རེད་དོན་ཆེ་
སྤྱིར་དེང་སང་ཐོས་བསམ་པ་མཆོག་ཆུང་ཅི་ཡིན་ཀྱང་བླ་མར་འདྲི་དགོས།
དམན་སུ་ཡིན་ཀྱང་གསར་ཕྱོགས་ཀྱི་དཔེ་ཆ་ལ་བལྟས་ཙམ་ནས་གསར་ཞེན་
ཅན་དུ་གྱུར་ཀྱང་། མཁན་བསོད་ནམས་ཆོས་འགྲུབ་ནི་རྫ་སེར་ཤུལ་དགོན་དུ་
གསར་མའི་དཔེ་ཆ་ལོ་མང་དུ་སྦྱངས་ཀྱང་རྙིང་ཞེན་ཁོ་ནར་གྱུར། བླ་མ་མི་ཕམ་
རིན་པོ་ཆེའི་བཤད་པའི་གྲུབ་མཐའ་མ་ནོར་བ་བཟུང་མི་དེང་སང་ཆོས་འགྲུབ་
རིན་པོ་ཆེ་ཙམ་དུ་ཟད། ཁྱོད་རང་ཀཿཐོག་འདུག་པས་ཕན་པ་མེད། ཆོས་འགྲུབ་
རིན་པོ་ཆེའི་སྐུ་མདུན་སོང་གསུངས་ཞེས་ཕྲན་གྱིས་བླ་མ་འཇམ་དབྱངས་ཀྱི་
ཞལ་དངོས་ལས་ཐོས། དེ་ལྟར་གདུལ་བྱ་ཕལ་ཆེའི་ངོར་ཤངས་རྩེར་ཨ་ཡིག་
མངོན་ཞིང་ཁྱད་པར་དུ་ཐུགས་ཁྲོ་བའི་རྣམ་འགྱུར་སྟོན་པའི་སྐབས་སྔར་ལས་
ལྷག་པར་གསལ་བ་དང་། ལུས་ལ་རིགས་ལྔའི་ཕྱག་མཚན་གྱི་རི་མོ་ཚོན་བཀྱེ་བ་
ལྟ་བུ་དང༌། གསང་མཚན་རྟའི་རྒྱལ་པོ་ཅང་ཤེས་ལྟར་སྦུབས་སུ་ནུབ་པ་སོགས་
མཚན་རྟགས་དུ་མ་ཡོད། ཡང་དཀར་མཛེས་ཁང་སར་དཔོན་གྱིས་གདན་འདྲེན་
ཞུས་ཏེ་ཚ་ཆུ་ནང་ཉེ་རེག་མཛད་དུས། དངོས་སློབ་མཁན་ཨ་དགེ་དང་ཨ་སངས་
སོགས་ལ་སྐལ་ཆད། ཁོ་བོར་ཀུན་མཁྱེན་ཆེན་པོའི་རྣམ་འཕྲུལ་རེད་ཟེར་བའི་
རྟགས་མཚན་འདི་རེད་ཅེས་གསུངས་ནས་བརླ་གཡས་ཕྱོགས་ཀྱི་ནང་ལོགས་སུ་
སྨེ་བ་དཀར་ནག་མཚམས་ཕྱེད་པ་མཐེ་བོང་ཙམ་ཞིག་འབུར་དུ་དོད་ཡོད་པ་
བསྟན། དེ་ནི་མཁའ་འགྲོ་སྙིང་ཐིག་ལས། བརླ་གཡས་པ་ཡི་ནང་ལོགས་ན༔ ཤ་སྨེ་

མཁའ་འགྲོའི་སྤྱན་འདྲ་ཡོདཿ༔ ཞེས་པ་ལྟར་དང་རྫོགས་ཆེན་གྱི་རྒྱུད་སྡེ་ལས་
གསུངས་པ་བཞིན་སྐུ་གསུང་ཐུགས་ཀྱི་རྟགས་དུ་མས་བརྒྱན་པ་མངོན་སུམ་
དབང་པོའི་ཡུལ་དུ་གྱུར། ཡང་ཕྱག་སྤྲུལ་པདྨ་ཕྲིན་ལས་རྒྱ་མཚོ་དཔོན་སློབ་ལྷ་
ལྡན་དུ་བྱོན། ཤར་གངས་རའི་ལ་རྩེར་ཕྱིན་དུས་རི་གཟར་ཆབ་རོམ་ངོས་ནས་
དྲེལ་ཁལ་དང་བཅས་ཐུར་དུ་འུར་ཆོམས་ཀྱི་སྒྲ་དང་བཅས་ལུང་པའི་མདའ་
བར་དུ་འདྲིལ་སོང་། ཕྱག་སྤྲུལ་གྱིས་ཅི་བྱ་གཏོལ་མེད་ངང་ཀུན་མཁྱེན་ངག་གི་
དབང་པོ་མཁྱེན། ཀུན་མཁྱེན་ངག་གི་དབང་པོ་མཁྱེན་ཞེས་གདུང་བ་དྲག་པོའི་
བོས་པས་མདུན་མཁར་ཀུན་མཁྱེན་བླ་མ་དགྱེས་ཉམས་འཛུམ་མདངས་ཅན་
ཞིག་དངོས་སུ་མཇལ་བའི་མོད་དད་མོས་ཆེན་པོས་དེ་གར་ཡིད་མ་ཚིམ་བར་དུ་
ཡང་ཡང་བཤུམ། དྲེལ་ཁལ་དང་བཅས་པར་ཉམས་ཉེས་ཅི་ཡང་མ་བྱུང་བས་བླ་
མའི་ཐུགས་རྗེ་ཡིན་པར་ཤེས། མར་བྱོན་སྐབས་ཀཿཐོག་མཁན་རིན་པོ་ཆེ་
མཇལ་དུ་སོང་། མདུན་དུ་ཕེབས་ཙ་ན་ཁ་ནག་ཤར་གངས་རའི་ལ་རྩེར་དྲེལ་
རྒན་ཞིག་འདྲིལ་ཤོར་བ་ལ་ཨ་ཇོ་བན་གསར་སེམས་ཆུང་ཞིག་སྡུག་ཆེ་བས་ངུ་
ནས་འདུག་ཡོད་པ་དེ་ཁྱོད་ཨེ་གོ་གསུངས། དེ་ཕྲལ་ཞབས་ཀྱི་པུས་མོ་ལ་མགོས་
གཏུག་སྟེ་ངུ་མ་དབྱངས་ཀྱིས་ཁྱེད་ཀྱི་ཐུགས་རྗེས་བསྐྱབས་སོང་ཞུས། ཡང་ཉག་
བླ་ཨ་རྟ་ཞེས་པ་རྒྱུད་སྡེའི་མགོན་བླ་ཡིན་པས་མཚན་གུང་ཆབ་བསིལ་སོང་།
མུན་ནག་སྒྲོན་མེ་མེད་པས་ལམ་ནོར་ཏེ་རྒྱ་མཐོང་ནས་མཆོང་ལ་ཁད་དུས་རྒྱབ་
ནས་མི་ཞིག་གིས་འཐེན་བྱུང་བས་མ་ལྷུང༌། ཕྱི་ཉིན་མཁན་པོའི་མདུན་ཕྱིན་པ་
ལ་ཨོ་ཁྱོད་མཚན་མོ་ངས་མིན་ན་འཆི་སོང་གསུངས་པས་སླར་མཁན་པོས་སྐྱོབ་
པ་ཤེས། སྤྱིར་ལོ་དུས་ལྟར་ཀཿཐོག་ཏུ་ཕེབས་ཏེ་སྙིང་ཐིག་མ་བུ་དང་ཞི་ཁྲོ་ཕུར་
གསུམ་སོགས་སྨིན་གྲོལ་རྒྱ་ཆེར་སྩལ་བ་ནི་སྨོས་ཀྱིས་མི་ལང་། ཡང་ཆུ་མོ་ཕག་

ལོའི་ཟླ་དགུ་པའི་ཞོག་པར་བླ་མ་ཡོན་བསྟན་དང་ཁོ་བོ་གཉིས་ཀྱིས་ལྗོན་པ་ལུང་
དགོན་འདུ་ཁང་གཞུང་ཀ་ལ་སྤྱན་རས་གཟིགས་ཁ་སར་པ་ཎིའི་སྐུ་ཞིག་དར་
ཉིན་མོ་བདེ་ལེགས་ཀྱིས་བཅིང་སྟེ་བཞག་པ་རྨིས་པས་ཅི་ཡིན་ན་གསུངས། དེ་
ཉིན་ལ་ཡོན་བསྟན་གྱིས་རྡོ་རྗེ་ཆོས་སྐྱོང་དགུང་གྲངས་བཞི་ཡིན་པ་བསྣམས་
ནས་བྱིན་རླབས་ཞུས་བྱུང་བས་བླ་མ་ལུང་རྟོགས་ཡང་སྤྲུལ་དུ་ངོས་བཟུང་སྟེ་རྗེ་
ཉིད་ཀྱི་བཞུགས་གདན་དྲོད་མ་ཡལ་བའི་སྟེང་དུ་བཞུགས་སུ་གསོལ་ལ་ཁྲི་སྟོན་
མཛད། རྗེ་ཉིད་དང་མཁན་རྡོར་ལི་སོགས་ཀྱིས་ཕྱག་བཙལ་ཏེ་མངའ་གསོལ།
ཡང་ཤིང་བྱི་ལོ་གྲྭ་ལག་ཏུ་རིན་ཆེན་གཏེར་མཛོད་སྨིན་གྲོལ་རྒྱབ་བརྟེན་བཅས་
སྩལ་དུས་འདུ་ཁང་ནང་གི་ཁྱམས་ལ་མེ་ཏོག་དཀར་པོ་འདབ་མ་བརྒྱ་ཕྲག་ཡོད་
པ་ཞིག་སྐྱེས་པ་དབང་མ་ཚར་བར་མ་སྙིལ་བ་སོགས་རྟགས་མཚན་མང་དུ་བྱུང་།
དེ་སྐབས་རྗེ་ཉིད་ཀྱི་གཡང་ཊིའི་གསོལ་ཕོར་ནང་འབྲས་ཆན་བཟས་ལྷག་རྣམས་
ཕྱག་སྤྲུལ་སོགས་དེར་འགོད་རྣམས་ལ་གྲྭ་མགོན་བསྟན་ཁྱོད་ཀྱིས་འགྱེད་
གསུངས། དེ་བཞིན་བྱས་ཀྱང་ཐམས་ཅད་ལ་འབྲས་ཀྱིས་མ་འདང་། དེ་ན་གྲྭ་བློ་
གྲོས་བཟང་པོ་ཟེར་བ་ཞིག་གིས་ཨ་ཙི་སྡེ་དགེ་བླ་མ་ཧམ་པ་ཆེ་བ་ལ་ངེད་ཅག་
ཕྱག་སྤྲུལ་རིན་པོ་ཆེ་ལའང་ཟ་འཕྲོ་སྦྱིན་འདུག་ཅེས་འཕྱ་གཏམ་ལབ། དེ་ནས་
ཡུན་མི་རིང་བར་དམར་བཤལ་གྱི་ནད་དྲག་པོ་ཞིག་བྱུང་བས་འབྲས་ཟ་རྒྱུ་རྙེད་
པ་རྣམས་གཏན་མ་ན། དེ་ལས་གཞན་རྣམས་ནད་ཀྱིས་མནར་ལ་ལྷག་པར་དུ་
ལོག་རྟོག་ཅན་དེ་འཆི་ལ་ཐུག་ཙམ་དུ་གྱུར་པས་ཀུན་ལ་དད་པའི་གསོས་སུ་གྱུར།
ཡང་གྲྭ་ལ་ལོ་ཞེས་པ་སྨྱོན་ནད་ལྟ་བུས་མནར་བ་ལ་རྗེ་ཉིད་ཀྱིས་སྨན་དང་ཆབ་
གཅོད་བརྡུང་སོགས་ཅི་མཛད་ཀྱང་མ་ཕན། ཉིན་ཞིག་མདུན་དུ་བཅར་པས་
མདུན་གྱི་གཞོང་པ་ལུག་ཤ་སྡེར་མ་ནང་གྲི་རྣོ་ངར་ཅན་འཇོག་ཡོད་པ་དེ་ཕྱག་

གིས་ཐུར་བསྟན་དུ་བཟང་ནས་ནད་པའི་རྒྱབ་གཞུང་སོག་ཕྲག་མཚམས་སུ་ཤོད་
ཀྱིས་བཙུག་ཏེ་གྲི་ཡུའི་བར་ནུབ་སོང༌། ཁྲག་དམར་ཤལ་གྱིས་ཐོན་བྱུང་བས་ཁོ་
བོའི་ཁྱིམ་དུ་ཁྲག་གིས་མ་རུང་པ་བྱས་པས་ཕྱིར་སོང་གསུངས། ཕྱིར་སོང་ནས་
ཅུང་ཟད་བསྡད་རྗེས་ཐུགས་རྒྱལ་ཞི་སྟེ་ལ་ལོ་ཤ་ཚ་སྙིང་རྗེ་ནང་དུ་ཤོག་གསུངས།
གྲྭ་འཁོར་ཀུན་སྐྲག་ཆེ་བས་རྟབ་རྟབ་པོར་གྱུར་ཏེ་གཡས་གཡོན་ནས་བསྐྱོར་ཏེ་
མདུན་དུ་བཞག་པས་རྒྱབ་ཀྱི་རྨ་ལ་ཕྱག་གིས་བྱིལ་བྱིལ་མཛད། ལྗགས་ཆབ་
བཏབ་ཕྲལ་ཁྲག་རྒྱུན་ཆད་རྨ་སོས། ནད་ཀྱང་དེ་ག་ནས་གཞི་མེད་དྭངས། ཕྱིས་
ཡང་སྤྲུལ་རིན་པོ་ཆེ་ལ་རྒྱབ་ཀྱི་རྨ་ཤུལ་སྟོན་རྒྱུ་འདུག་ཅེས་ཡང་སྤྲུལ་རིན་པོ་
ཆེས་ཀྱང་གསུངས། ཡང་དགེ་རྩེ་ཧོ་ར་མའི་གྲྭ་མགོན་བསྟན་ཚང་ཤིན་ཏུ་དབུལ་
བས་འབྲི་བརྒྱད་དང་ལུག་བཅོ་ལྔ་ཙམ་ལས་མེད་སྤུན་རྣམས་ཀྱིས་དེ་རིང་མ་མོ་
རྒྱ་ར་མ་དེ་བཤའ་ནས་མཁན་པོ་ཚང་གདན་ཞུས་བྱ་ཞེས་གྲོས་འཆམ།  ཿ འབྲི་
བཟང་ཤོས་དེ་ཕུལ་དགོས་སྙམ་ནས་ལུག་ཤ་ལྟེབ་གཅིག་མཁན་པོ་ལ་ཕུལ་ཏེ་
གདན་འདྲེན་ཞུས། ཨོ་ཁྱོད་སོང་ལ་མ་མོ་རྒྱ་ར་མའི་མགོ་དེ་ཤ་རུས་མ་ཕྱེ་བར་
འཚོས་དང་ང་འོང་གསུངས། མ་མོ་བཤའ་རྒྱུ་དེ་མཁྱེན་ཚར་སྙམ་ནས་དེ་བཞིན་
ལགས་སོ་ཞུས། རྗེ་ཉིད་ཁྱིམ་དུ་བྱོན་ནས་ལུག་མགོ་ཤ་དང་ཁུ་བ་ཚང་མ་བཞེས་
པ་དང་། ཤ་ལྟེབ་གཅིག །ཞོ་ཕོར་བ་དྲུག །གྲོ་མ་མར་ཁུ་ཕོར་པ་ལྔ་ཙམ་ལྷག་
ལུས་མེད་པ་གསོལ། འབྲི་བརྒྱད་ལས་བཟང་བ་དེ་ཁྱེད་ལ་ཕུལ་བས་བཞེས་པར་
མཛད་རྒྱུའི་བཀའ་དྲིན་ཞུས་པས། ང་རང་གཉིས་འབྱོར་པ་ང་བཟང་ཡང་
ཚོགས་རྫོགས་པའི་ཆེད་འབྲི་ངས་ཁྲིད་འགྲོ་དང་རྗེས་སོར་ཁྱེད་ཚོ་ཕྱུག་པོ་ཞིག་
འོང་གསུངས། ཕྱིས་ཡང་སྤྲུལ་རིན་པོ་ཆེ་གྲྭ་ལག་བྱོན་དུས་གདན་ཞུས་བྱས་ཏེ་
ཟོག་ཉིས་བརྒྱ་ལྷག་དང་། ལུག་དེ་མཚུངས་རྒྱུ་ནོར་བཅས་གཏམས་ཆེ་བའི་ཕྱུག་

པོར་གྱུར་ཡོད་པ་དེ་མཁན་པོའི་བཀའ་དྲིན་ཡིན་ཞེས་ཟེར་ནས་སྤྲུལ་སྐུ་ལ་ཡོན་
མང་དུ་ཕུལ། ཡང་མཁན་ཆེན་བླ་མ་འབྲོག་སྡེ་རྣམས་ལ་སྡོམ་བུ་ཞིག་བྱོན་པའི་
སྡོམ་སྣ་བླ་མ་མགོན་པོ་བསྟན་འཇིན་གྱི་རྣམ་རྟོག་ལ། བླ་མ་འདི་ནི་སྐུ་ཉམས་
ཟིལ་ཆེ་ཞིང་གང་ལ་བརྟག་ཀྱང་བོད་གངས་ཅན་གྱི་ལྗོངས་སུ་འགྲོ་མགོན་
བཀའ་བརྒྱུད་པའི་ཆུ་འགོ་སྒྲ་བསྒྱུར་མར་པ་ལོ་ཙཱ་ལྟར་སྣང་། བདག་ཀྱང་དེའི་
དངོས་སློབ་མི་ལ་རས་པ་ཡིན་ན་ཨང་སྙམ་པའི་རྟོག་པ་ཞིག་འཆར་བ་ལ། དེ་
ཕྲལ་མཁན་པོས་ཆིབས་སྟེང་ནས་བརྗིད་ཉམས་ཀྱིས་ཞལ་ཕྱིར་གཟིགས་ཏེ་ངས་
རྗེ་མར་པའི་ཚབ་འོང་ན་ཡང་།  ཿ ཁྱོད་ཞལ་སློབ་མི་ལ་རས་པའི་དཀའ་སྤྱད་
བཞིན་ཨེ་ཐོན་ན་གསུངས། ཡང་གཏེར་མཛོད་རྫོགས་དུས་རྗེ་ཉིད་ཀྱིས་རྣམ་
ཐར་ཞལ་གསུང་མའི་ལུང་བཏོན། སྐྱེ་སྤྲུལ་ཀོང་པོར་བལྟམས་ཚུལ་གསུང་
མཚམས་སུ་ཕྱག་སྤྲུལ་གྱིས་སྐུ་བདག་མཛད་རྒྱུའི་ཁས་ལེན་བགྱིས་པས་ཐུགས་
དགྱེས་ཉམས་མཛད། དབང་གི་ཁས་ལེན་སྐབས་ཁོ་བོའི་ཡང་སྤྲུལ་ལ་གཏེར་
མཛོད་དབང་ལུང་གཉིས་ཀ་བཏོན་དགོས་ཞེས་བཀའ་བསྒོས་བཞིན་ཕྱག་སྤྲུལ་
གྱིས་ཞལ་གྱིས་བཞེས། ཡང་ཤིང་གླང་ལོར་ཀཿཐོག་སྟོང་གྲྭའི་དབུ་བཞུགས་བྱོན།
སི་ཏུ་རིན་པོ་ཆེ་དགོངས་པ་རྫོགས་ཏེ་གཤེགས་རྗེས་ཀྱི་བྱ་བ་རྣམས་སྒྲུབས།
འདུས་པ་རྣམས་ལ་སྙིང་ཐིག་མ་བུ་དང་པོད་གཉིས་སོགས་ཀྱི་དབང་ལུང་
གསུངས། ཡང་ཁྱི་ལོར་གྱང་དཀར་དགོན་དུ་གཏེར་མཛོད་གསུང་ནས་རང་
གནས་སུ་ཕེབས་ཏེ་སྤྲུལ་ཨ་རིག་དང་གདོང་ཐོག་སྤྲུལ་སྐུ་སོགས་ལ་ཡ་བཞི་དང་
པོད་གཉིས་སྔོན་འགྲོ་ཀུན་བཟང་བླ་མ་དང་ཟིན་བྲིས་གཉིས། གསང་འདུས།
དུས་འཁོར། མཛོད་བདུན་གསུང་འཐོར་དང་བཅས། སྟོང་ཐུན་སྐལ་བཟང་
མིག་འབྱེད། ཞི་ཁྲོའི་བསྐྱེད་རྫོགས། སྙན་བརྒྱུད་སྐོར། དགོངས་པ་ཟངས་ཐལ་

སོགས་གསུངས། ལྕགས་ལུག་ལོར་ཀཿཐོག་པའི་མཁན་ཆེན་རྒྱལ་མཚན་འོད་
ཟེར་དང་། མཁན་ཨོ་རྒྱན་རིག་འཛིན། མཁན་ནོར་ཁོ། རྒྱ་མདའ་སྤྲུལ་སྐུ། སྤྲུལ་
ཨོ་རྒྱན་རྡོ་རྗེ་སོགས་ལ་ཡ་བཞི་དང་པོད་གཉིས། རྒྱུད་བཅུ་བདུན་སྙན་བརྒྱུད་
སྐོར། སྔོན་འགྲོ་ཀུན་བཟང་བླ་མ་དང་ཟིན་བྲིས། ཁྲིད་ཡིག་ཡེ་ཤེས་བླ་མ། དབུ་
མ་འཇུག་འགྲེལ་མཁན་པོའི་ཞལ་གསུང་མ། འཇིགས་གླིང་བཀའ་འབུམ་སོགས་
གསུངས། ཡང་དཔལ་ཡུལ་གྲུབ་དབང་རིན་པོ་ཆེ་སྙུན་ཚབས་ཆེ་བས་དེར་བྱོན་
ཏེ་རིམ་གྲོ་རྒྱས་པ་གནང་། ཡང་གྲྭ་ལག་ཏུ་བཤད་གྲྭ་གསར་འཛུག་བྱོན་ཏེ་རང་
གནས་སུ་ཕྱག་སྤྲུལ། སྤྲུལ་འགྱུར་ལོ། མཁན་རྒྱལ་མཚན་འོད་ཟེར་སོགས་ལ་སྔོན་
དངོས་དང་སྙིང་ཐིག་རྩ་རླུང་རྒྱས་པ་ཞིག་ཁྲིད། ཡང་ཤིང་ཁྱི་ལོར་བྲག་དམར་
མཁན་པོ་དང་། བླ་མ་དཔལ་ལྡན་ཡེ་ཤེས། མཁན་སྐལ་བཟང་། འཇང་ཚུལ་
ཁྲིམས་བཟང་པོ་སོགས་ལ་གཏེར་མཛོད་བཀའ་རྒྱ་མ། ཡེ་ཤེས་བླ་མ། ཡུམ་ཀ།
འདོད་བུམ། ཀོང་སྤྲུལ་རྩ་གསུམ་དགོངས་འདུས། བཀའ་མའི་སྐོར་སོགས་
གསུངས། དེ་ལོར་གཏེར་སྲས་འཆི་མེད་མདུན་བཅར་ཕེབས་པ་ལ་དབྱར་དུས་
ཁྲོམ་ཆུ་ཕྱུར་བས་རྟ་ཁལ་གྱིས་ཀྱང་བརྒལ་མི་ནུས་པའི་དུས། ཁོང་ཚག་ཚོམ་
མེད་པས་ཆུ་ལས་བརྒལ་བར་ཆུས་ཁྱེར་ཏེ་མགྲིན་པ་ནུབ་ཙམ་ན་སྐྲག་ཆེ་བས་
ཀུན་མཁྱེན་བླ་མ་ངག་གི་དབང་པོ་མཁྱེན་ཞེས་བོས་པས། མདུན་མཁར་རྗེ་ཉིད་
བཀྲ་ལམ་མེར་མཇལ་ཙམ་ནས་གཉིད་སད་པ་ལྟར་ཆུའི་ཕ་རོལ་ཏུ་ཕེབས་ཚར།
དེ་ཉིན་མཁན་ཆེན་བླ་མས་གཏེར་སྲས་འཆི་མེད་ཕེབས་འོང་བར་བསུ་བ་ཞིག་
བྱ་དགོས་གསུང་པ་བཞིན་བྱས། མདུན་དུ་ཕེབས་ཙམ་ན་ཧེ་ཧེ་དེ་རིང་ཁྱོད་ཆུ་
ཕྲན་ཆུང་ངུ་ཞིག་ལ་སྐྲག་ཆེ་ནས་ང་ལ་འབོད་སྐད་ཆེན་པོ་བཏང་འདུག་པ་ངོ་
མི་ཚའམ་གསུངས། ཁོང་ལ་སྙན་བརྒྱུད་སྐོར་དང་སྔོན་དངོས་སོགས་ཟབ་ཆོས་

མང་དུ་སྩལ། རྗེ་ཉིད་གཞོན་དུས་ཆུ་བོ་ལྡོག་པའི་ཤིང་ཕུར་དེ་གནང་། ཡང་མེ་
ཁྱི་ལོར་རྒྱ་དམག་བོད་དུ་ཕྱུར་བ་ལ་གུར་དྲག་ཡེ་འབར། བཀའ་བརྒྱད་ཁྲོ་རོལ་
གཏོར་བཟློག་སོགས་རིམ་གྲོ་རྒྱ་ཆེ་མཛད། གཏེར་ཆེན་ངག་དབང་བསྟན་
འཛིན་གྱི་སྲས་བྷ་དི་དང་། ཨ་པད། ཨ་ཕྲིན། ཨ་སྐལ་སོགས་ལ་ཟབ་ཆོས་དུ་མ་
དང་། ལང་ཕུར་ཕབས་ནས་གནང་། རབ་བྱུང་བཅུ་པའི་ས་ཡོས་ལོར་ཕུར་པའི་
བསྙེན་མཚམས་བཞུགས། དེའི་ཕྱི་ལོར་ཀཿཐོག་ཏུ་བྱོན་ཏེ་མདོ་རྒྱུ་སེམས་གསུམ་
དང་། ཞི་ཁྲོ་ཕུར་གསུམ། ཡ་བཞི་དང་། པོད་གཉིས་སོགས་དབང་ལུང་མང་དུ་
གསུངས། ལྕགས་འབྲུག་ལོར་སྐྱབས་རྗེ་སི་ཏུ་རིན་པོ་ཆེའི་ལུང་དོན་བཞིན་ཀུན་
མཁྱེན་མདོ་སྔགས་བཤད་སྒྲུབ་ཆོས་གླིང་ཞེས་རྒྱུད་སྡེའི་བཤད་གྲྭ་གསར་སྐྲུན་
མཛད། རྨང་གཞི་འདིང་བ་ལས་ངོ་མཚར་བའི་རྡོ་ནོར་བུའི་དབྱིབས་ཅན་ལ་ཨ་
ར་པ་ཙ་འབྲུ་དྲུག་དང་། སྙིང་པོ་དྷཱིཿདང་ཧྲཱིཿདུང་དཀར་གྱི་རང་བྱོན་དངོས་སུ་
དོད་ཡོད་པ་དེང་སང་མཇལ་རྟེན་དུ་ཡོད་པ་འདི་བྱུང༌། ཡང་དེ་དུས་མཁན་
མུན་སེལ་སོགས་འདུས་པ་རྣམས་ལ་སྔོན་དངོས་དང༌། ཡེ་ཤེས་བླ་མ། སྙན་
བརྒྱུད་སྐོར་དང༌། ཞལ་གསུང་ལྗགས་རྩོམ་རིགས་ཡོད་དོ་ཅོག །ཡ་བཞི་པོད་
གཉིས་ཞི་ཁྲོ་བསྐྱེད་རྫོགས། མདོ་དབང་སོགས་དང་རྩ་རླུང་ཀཿཐོག་པའི་ཁྲིད་
ཆེན་སྐོར། ལྕགས་འདྲ་ལྕགས་སྡིག་སོགས་མང་དུ་སྩལ། བཤད་གྲྭའི་འདུ་ཁང་
གྱང་ངོས་ཕྱོགས་གཅིག་ཡོ་འཁྱོགས་ཀྱིས་འགྱེལ་ལ་ཁད་དུ་གྱུར་པ་ཀུན་གྱིས་
ཐབས་ཟད། མཁན་མུན་སེལ་གྱིས་རྗེ་ཉིད་ལ་རྒྱུད་སྡེའི་འདུ་ཁང་གྱང་ནི་འགྱེལ་
ངེས་ཅན་རེད་ད་ཅི་བྱ་ཞུས། འོ་དེ་ལ་རྒྱ་གར་གྱི་པནྜི་ཏ་ཞིག་ཡོད་ན་ལས་སླ་
བར་འགྱུར། དེ་མིན་ཅི་བྱར་མེད་ཅེས་གསུངས། ཕྱི་ཉིན་སྔ་མོར་གྱང་འགྱེལ་
ཚར་སྙམ་ནས་མཁན་མུན་སེལ་བལྟར་ཕྱིན་པས་གྱང་སྔར་དང་མི་འདྲ་བ་ཐིག་

བཏབ་པ་ལྟར་དྲང་ཐལ་ལེར་ཡོ་འཁྱོག་མེད་པར་སོར་ཆུད་སོང་བ་སོགས་
མཁན་མུན་སེལ་གྱིས་སློབ་ཚོགས་བརྒྱ་ཕྲག་དབུས་སུ་བདག་གི་བླ་མ་ནི་ངེས་པ་
དོན་གྱི་པན་ཆེན་བི་མ་ལ་དངོས་ཡིན་ཞེས་གསུངས། ལན་གཅིག་དེ་རིང་མཁན་
མུན་སེལ་ཉིད་ནི་བསྟན་པ་སྤྱི་དང་བྱེ་བྲག་ལ་ཕན་པ་རྒྱ་ཆེ་བ་ཞིག་འབྱུང་ངེས་
ཡིན་པས་ཁྲི་སྟོན་དགོས་གསུངས་ནས་རྗེ་མཁན་ཆེན་བླ་མ་རང་དང་བཅས་
སློབ་ཚོགས་རྣམས་ཀྱིས་པོ་ཏོའི་ཁྲི་འཕང་བརྩིགས་པའི་སྟེང་དུ་མངའ་གསོལ།
དེ་ནི་སྤྱིར་སྙིང་ཐིག་གི་བསྟན་པ་མཁན་མུན་སེལ་གྱིས་མཐའ་མེད་དུ་སྤེལ་བ་
དང༌། བྱེ་བྲག་ལྷ་སྲས་བཤད་སྒྲུབ་བསྟན་འཛིན་རྗེས་སུ་བཟུང་སྟེ་ལྗོན་པ་ལུང་
གི་གདན་ས་སོགས་ལ་འགྲོ་ཕན་འབྱུང་བའི་ལྟས་སུ་མངོན། ཡང་གཡོན་རུ་སྲས་
བསོད་རྒྱལ་དང་། ཁོལ་རི་སྤྲུལ་སྐུ་སོགས་ལ་སྔོན་དངོས་དང༌། ཡ་བཞི། མཛོད་
བདུན། རྒྱུད་ཕུར། སྙན་བརྒྱུད་སྐོར། སྒྱུ་འཕྲུལ་ཞི་ཁྲོ། འདུས་མདོ། གཅོད་
དབང་རིགས་དང་། གུར་དྲག་ཡེ་ཤེས་རབ་འབར་སོགས་གསུངས། ཡང་དགོན་
པའི་འོག་ལུང་པའི་དབུས་ཀྱི་རི་དེའུ་འབུར་ན་ཁྲོམ་ཁྲི་དཔོན་རྒྱལ་པོའི་རྡོ་རྡོ་
མཁར་ཐོག་བརྩེགས་ཅན་གྱི་རྩིགས་པ་ཞིག་རོ་ཡོད་པ་ལ། སློབ་མ་འགས་མཁར་
ཤུལ་དེ་བཤིག་རུང་ངམ་ཞུས་པས། མི་རུང་མི་མིན་ལྷ་འདྲེས་བདག་ཏུ་བཟུང་
ཡོད། འོན་ཀྱང་བཤིག་ན་ཁྱེད་ཅག་གི་བཤིག་པ་དང་མི་འདྲ་ང་སྔོན་གླིང་གེ་
སར་གྱི་བཀའ་འཁོར་དགའ་བདེ་ཆོས་སྐྱོང་བེར་ནག་གི་སྐྱེ་བ་བཞེངས་དུས་
སྒྱོག་རྡོའི་སྒྱུ་རྩལ་དེ་ད་ལྟའང་བརྗེད་མི་འདུག །སྒྱོག་རྡོའི་འདུ་བྱེད་ལ་བརྟེན་
ན་སྐད་ཅིག་ཙམ་གྱིས་ཐལ་བར་བརླག་ནུས་ཀྱང་དགོས་པ་མེད་གསུངས། ཡང་
ཉིན་ཞིག་ལྗོན་པ་ལུང་དགོན་བླ་བྲང་གི་རྒྱབ་ཕྱོགས་ནས་ཡར་བྱོན་དུས་ཞིག་ན།
རྗེ་ཉིད་ཐུགས་ཁྲོ་བའི་རྣམ་འགྱུར་གྱིས་དེ་ན་རྡོ་ཕ་ཝང་བང་བ་ཙམ་ཡོད་པ་དེ་

ཕྱག་གཡས་ཀྱིས་བཟུང་ནས་མིག་འཕྲུལ་ལྟ་བུའི་མཁའ་ལ་འཕངས་བས་དེ་ན་
ཐང་ཤིང་སྡོང་པོ་ཆེན་པོ་ཞིག་ཡོད་པ་ལ་ཟུར་ཙམ་དྲུད་པས་སྐེད་པ་བཅག །
འུར་ཆོམས་ཀྱི་སྒྲ་དང་བཅས་དཔག་ཚད་གསུམ་ཙམ་རྒྱང་རིང་དུ་འཕངས་བས་
ད་ལྟ་ཕ་ཀི་འཁྱིལ་སྐོར་ན་སྡེར་མའི་ནང་མར་རིལ་བཞག་པ་ལྟར་ཡོད་པ་དེ་ག་
ཡིན་ནོ། ། སྨར་ཁམས་ཕྱོགས་སུ་ཕེབས་དུས་ལམ་འགག་ཅིག་ན་འབིག་བསོད་
སོགས་གྲྭ་འཁོར་རྣམས་ལ་ཁོ་བོས་ཧོར་གླིང་གཡུལ་འགྱེད་སྐབས་མདའ་གཞུ་
དང་སྒྱོག་རྡོའི་འཁྲུལ་འཁོར་ལ་བརྟེན་པའི་སྐབས། ལག་པའི་མཐེ་བོང་ལ་བ་སོ་
ལས་གྲུབ་པའི་སོར་གདུབ་ཞིག་ཡོད་པ་དེ་མི་བདེ་བར་སེམས་ནས་ས་འོག་ཏུ་
སྦས་ཡོད། དེ་ལ་བལྟ་དགོས་གསུང་ནས་ས་སློག་པས་བ་སོ་མཐེ་སྒོར་ཟོ་བ་ཙམ་
བརྗིད་འོད་དང་ལྡན་པ་ཞིག་སྟེང་དུ་ཕྱུང་ནས་ཀུན་གྱིས་མཇལ། ཁྱེར་གྲབ་བྱས་
པས་དུས་ལ་མ་བབས་ཁྱེར་མི་རུང་རང་མལ་དུ་ཞོག་ལ་སས་ནོན་པར་གྱིས་
གསུངས། དེ་བཞིན་བྱས་དགོས་བྱུང་བས་སློབ་མ་རྣམས་ཡིད་ཕངས་པ་བྱུང་
ཞེས་ཕྱིས་ཀྱང་མང་དུ་གླེང་རྒྱུ་ཡོད། ཡང་སྨར་ཁམས་ཕྱོགས་བཞུགས་སྐབས་ན་
ཕྲག་དོག་གདོན་གྱིས་ཡིད་དཀྲུགས་པ་ཞིག་གིས་སྦྱར་དུག་དྲངས་པས་མཁྱེན་
བཞིན་རེ་བ་རྫོགས་པའི་ཆེད་དུ་ལྷག་མེད་གསོལ། ཚུར་མཐོང་ངོར་སྟུན་ཚུལ་
བསྟན་པས་ཞབས་འབྲིང་བ་རྣམས་སྡུག་བསྔལ་གྱིས་གནར། རྗེ་ཉིད་དཔལ་རི་
པདྨ་འོད་ཀྱི་ཞིང་དུ་ཕེབས་པས་མ་ཡུམ་དང་ཕྲད། ཡུམ་གྱིས་ཁྱོད་ད་ལྟ་ཅི་ལ་
འདིར་ཕེབས་གསུངས། དུག་གི་ནད་རྐྱེན་ལས་ཡོང་ཞུས། ཅི་ཟེར་དུག་ནད་
ཅེས་བྱ་བ་ག་ལ་གྲུབ། བསྟན་འགྲོའི་དོན་ད་དུང་ཁྱེད་ཀྱིས་མ་རྫོགས་པས་
འདིར་མ་འོང༌། བློ་སྟོབས་བསྐྱེད་ནས་བསྟན་འགྲོ་ལ་འབད་པར་གྱིས་ཞེས་
གསུངས་བཞིན་ཕྱིར་ཕེབས་པའི་ཉམས་ཞིག་བྱུང་བས་ནད་གཞི་མེད་དུ་དྭངས་

སོང་། ཡང་ལན་ཅིག་ཀཿཐོག་ཕྱོགས་ནས་རང་གནས་སུ་བྱོན་དུས་རག་ཆབ་
ཡུལ་རི་གཟར་ངོས་ལམ་འགག་ཤིན་ཏུ་དོག་པོ་ཞིག་ན་ཐང་ཤིང་ཆེན་པོ་ཞིག་
འགྱེལ་ཏེ་འགྲོ་མ་བཏུབ། ཀུན་ཐབས་ཟད་པ་ལ་རྗེ་ཉིད་ཤིན་ཏུ་ཐུགས་ཁྲོ་བའི་
རྣམ་འགྱུར་བལྟར་མི་བཟོད་པའི་ངང་ནས་ཕྱག་གིས་ཤིང་སྡོང་ཁང་རྩེགས་མང་
པོ་ཅན་དེ་ལུང་པའི་མདར་འཕེན་སོང་། དེ་ནས་ལམ་དུ་ཚ་ཇ་འཐུང་བའི་
སྐབས་འཁོར་རྣམས་ཀྱིས་སབ་སུབ་ཀྱིས་ལབ་པ་ལ་ཅི་ལབ་ཀྱིན་ཡོད་གསུངས།
ཐང་ཤིང་འཕེན་ཚུལ་ཞུས་པས། དེ་བདེན་སྲིད་ཁོ་བོར་གླིང་གི་དཔའ་ཐུལ་
རྣམས་དང་མཉམ་དུ་འགྲོ་དུས་ན་ཤིང་སྡོང་ཆེན་པོ་ཞིག་གིས་ལམ་འགག་པས་
དེ་འཕེན་པའི་ཉམས་ཞིག་ཤར་བྱུང་བ་དེ་ཡིན་པའང་སྲིད་ཅེས་གསུངས། དེ་
ལྟར་སྒ་བདེའི་རྣམ་འཕྲུལ་ཡིན་ཞིང་གེ་སར་གྱི་གསང་སྒྲུབ་རྡོ་རྗེའི་རྫོང་མཁར་
ཞེས་པ་ཕབས། ཡང་ལྗོན་པ་ལུང་དུ་ཁྲོ་བོ་མི་གཡོ་བའི་འདག་སྐུ་བཞེངས།
ནས་ཕུར་པ་སྲི་མནན་ཞིག་གསུང་སྐབས་ཐུགས་ཁྲོ་བའི་རྣམ་འགྱུར་གྱིས་མཆོད་
དཔོན་ཤ་སངས་ཡིན་པ་དེ་ལ་ཡིག་སྟེགས་སོགས་ཀྱིས་བརྡུང་བརྡེག་མཛད།
མཆོད་དཔོན་སོགས་ཀུན་བལྟར་མ་བཟོད་པས་མགོ་རྣམས་ས་ལ་སྦྱར་ཏེ་
འདུག །ཐུགས་རྒྱ་ཅུང་ཟད་ཞི་སོང་བ་ན་ཟུར་བལྟས་ཙམ་བྱས་པས་མཁན་ཆེན་
བླ་མ་ནི་ཕུར་པ་དབུ་དགུ་ཕྱག་བཅོ་བརྒྱད་སྐུ་ནམ་མཁའི་ཁམས་དང་མཉམ་
ཞིང་ཡེ་ཤེས་ཀྱི་མེ་རྣམས་སྐུ་ལུས་ལ་ཚུར་བསྡུ་བཞིན་པ་ཞིག་དངོས་སུ་མཇལ།
དེ་དུས་ལྷ་བཅའ་མིའི་གྲལ་དུ་རང་གི་ཁུ་བོ་རབ་འབྱོར་ཞེས་པ་ཡོད་པས་དེ་
ལས་ཕྲན་གྱིས་དངོས་སུ་ཐོས། དེ་བཞིན་དུ་སྒྲུབ་པ་མཛད་དུས་ཡུལ་གསུམ་གྱད་
དུ་གྱུར་པས་མཐུན་སྣང་དུ་ཡི་དམ་གྱི་སྐུར་བཞེངས་པ་མཇལ་བ་དུ་མ་ཡོད།
ཡང་ཉག་ཨ་བསེ་འབྲོག་སྡེ་ཞིག་ན་བྲག་སྤྲུལ་དང་ལམ་དུ་འཕྲད་ལ་ཉེ་བ་ན།

བྲག་སྤྲུལ་གྱིས་མཁན་འདི་ནི་སྙན་གྲགས་ཅན་ཞིག་འདུག་པས་དེ་རིང་ཅི་འདྲ་
ཞིག་ཡིན་པ་ཉམས་ཚད་བརྟག་དགོས་སྙམ། ཞལ་མཇལ་ཙམ་ན་བྱང་ཕྱོགས་ཀྱི་
རྒྱལ་ཆེན་རྣམ་ཐོས་སྲས་སྐུ་མདོག་ཞལ་ཕྱག་སོགས་གཟི་འོད་བལྟར་མི་བཟོད་
པ་ཞིག་མཇལ་བའི་མོད་རྟོག་ཚོགས་ཐམས་ཅད་འགག་ཏེ་དྲན་མེད་དུ་བརྒྱལ།
སངས་པ་ན་དད་གུས་སྤྲོ་བའི་འདུན་པས་ཞབས་ལ་གཏུག་སྟེ་དངོས་སློབ་ཏུ་
གྱུར། ཡང་རྗེ་མཁྱེན་སྤྲུལ་ཆོས་ཀྱི་བློ་གྲོས་དང་ཀཿཐོག་དགེ་རྩེ་འགྱུར་མེད་
བསྟན་པ་རྣམ་རྒྱལ། སྤྲུལ་ཀུན་བཟང་སྙན་གྲགས་སོགས་ཀྱི་ཞུས་ངོར་ཡ་བཞི་
དང་། ཡེ་ཤེས་བླ་མ། ཁྱད་པར་དུ་མཁན་ཆེན་ཉིད་ལ་མཁའ་འགྲོ་ཡང་ཏིག་གི་
སྙན་བརྒྱུད་ཐུན་མིན་བཞུགས་པས་ཟབ་དོན་རྒྱ་མཚོའི་སྤྲིན་ཕུང་སོགས་ཞིབ་
ཁྲིད་མཛད། ཡང་མཁན་ཨོ་རྒྱན་རིག་འཛིན་མ་ཡུམ་འཆི་སོང་བའི་སྐྱེ་རྟགས་
ཞུས་པར་རྒྱལ་ཡུལ་སྨྱུག་ཚལ་ནང་བྱ་ཞིག་གི་སྐྱེ་བ་བླངས་ཡོད་གསུངས། ལན་
གཅིག་ཁྱོད་ཀྱི་མ་རྒན་སྨྱུག་བྱ་དེ་དུག་སྦྲུལ་ཞིག་གིས་གྱུར་མིད་དུ་ཟོས་སོང་ཡང་
ད་ནི་ཁམས་ཀྱི་ཕྱོགས་སུ་དགེ་སློང་ཚད་ལྡན་ཞིག་གི་སྐྱེ་བ་བླངས་པས་རིམ་
བཞིན་འཁོར་བ་ལས་ཐར་འགྲོ་གསུངས། ཡང་ཀཿཐོག་ཏུ་ཚོགས་མང་ལ་ཆོས་
འཆད་དུས་ཞིག་ན། ཨོ་ཧ་བོ་གྲྭ་ཡང་འཕེལ་ནི་སི་ཏུ་རིན་པོ་ཆེའི་ཕྱག་རྫས་མང་
དུ་བརྐུས་པས་རྒྱ་མཚོ་ཆེན་པོའི་ནང་ཉ་བོ་ཆེ་ལུས་ཉིན་དགོན་གྱི་གཡོན་ཕྱོགས་
འོད་གསལ་གདོང་གི་རི་ཙམ་ཡོད་པ་ཞིག་ལ་སྐྱེས་སོང་སྙིང་རེ་རྗེ་གསུངས། ཡང་
དཔལ་ཡུལ་དགོན་པའི་ཉེ་འགྲམ་བརྡ་གོ་ལྷ་རི་འོད་གསལ་གླིང་དུ་ཕེབས་པའི་
ལམ་དུ་ངལ་བསོ་བས་སློབ་མ་རྣམས་ལ་ངས་གཏོར་མ་ཞིག་བཅའ་དགོས་པས་
ས་འཇུམ་པ་ཞིག་ཨེ་རྙེད་ལྟོས་གསུངས། སློབ་མ་སངས་བསྟན་དང་ཨ་འགྱུར་
ཟེར་བས་འཇུམ་པ་བཟོ་ཟིན་པ་ཇ་བུམ་ཙམ་ཞིག་རྙེད་པ་མདུན་དུ་ཁྱེར་བ་ལ་

ཕྱག་གིས་འདམ་བཅད་པ་ན་ནང་དུ་རིན་ཆེན་ལས་གྲུབ་པའི་གུ་རུ་པདྨའི་སྐུ་
ཚབ་མཐོང་གྲོལ་མ་མཐོ་གང་ཙམ་ཞིག་རྙེད་པས་ཨོ་འདི་བཟང་། ཁོ་བོ་ད་རེས་
དགེ་སློང་ཁྲིམས་ལྡན་ཡིན་ཀྱང་ཕྱི་མར་སྔགས་པ་ཚད་ལྡན་ཕ་བུ་གཟའ་ཚང་
ཅན་ཞིག་གི་སྐྱེ་བ་བླངས་པས་སྐྱེ་སྲིད་དེ་ལ་བར་ཆད་གསེར་སྐུ་འདིས་བསལ་
བས་ཕྱག་མཛོད་འབིག་བསོད་ནམས་ཁྱོད་འདི་བོར་དུ་མ་འཇུག་གསུངས། ༢
ཕྱིས་སྤྲུལ་ཨ་རྡོས་ཀོང་པོར་ཡང་སྤྲུལ་མ་བལྟམས་གོང་ནས་གསེར་སྐུ་མ་ཡུམ་
ལག་ཏུ་འཕྲོད་པར་མཛད། ཡང་སྨར་ཁམས་དུད་ཚང་ཞིག་ལ་རིམ་གྲོ་བླ་བསླུ་
གསུང་། བླ་ལུག་མདུན་དུ་ཡོད་པ་ལ་དགོངས་པ་གཏད་ཙམ་ནས་ཀྱི་ལི་ལི་རང་
འཁོར་དུ་གྱུར་པ་དང་། ཡང་སློབ་མ་རྣམས་ལ་ཁྲིད་བཏབ་དུས་དགོངས་པ་
གཏད་ཙམ་ན་རིག་པ་ལྗེན་པ་ངོ་འཕྲོད་པ་དང་དབང་དང་སྙན་བརྒྱུད་འཆད་
སྐབས་སུ་ཡེ་ཤེས་དབབ་རྟགས། ལུས་འཕར་གཡོ་དང་གར་སྟབས། ངག་སྒྲ་
སྐད་སྣ་ཚོགས། སེམས་དད་ངེས་འབྱུང་དང་བདེ་གསལ་མི་རྟོག་པའི་ཉམས་
འཆར་ཚུལ་སོགས་འཇམ་དབྱངས་བློ་གསལ་རྡོ་རྗེ་དང་མཁན་རྒྱལ་མཚན་འོད་
ཟེར་སོགས་ལ་དུ་མ་གསུང་རྒྱུ་ཡོད་ཀྱང་མང་དུ་དོགས་པས་མ་བྲིས། ཡང་རང་
གི་པད་ཞྭ་རྙིང་པ་དེ་ལུང་རྟོགས་བསྟན་པའི་ཉི་མའི་ཡང་སྤྲུལ་དམ་པ་ཨ་རྡོ་ལ་
གནང་སྟེ་གཟིམ་ཁྲིའི་སྟེང་དུ་བཞག་ནས་ཁོང་གི་རྒྱལ་ཚབ་ཏུ་མངའ་གསོལ།
གཟིངས་བསྟོད་མཛད་ཏེ་བླ་བྲང་ཕྱི་ནང་གི་དངོས་རྫས་ཚང་མ་ཕྱག་ཏུ་གཏད་
ནས་གདན་ཚབ་བསྐོས། ལྕགས་འབྲུག་ཟླ་བཅུ་གཉིས་ནང་སྡེ་དགེ་རྒྱལ་པོས་
ཞུས་ངོར་ལྷུན་གྲུབ་སྟེང་ཕེབས་ཏེ་མ་མགོན་གཡུལ་མདོས་དང་། ས་བདག་
གཏད་སྲུང་གསུང་། ད་རེས་ཐེངས་འདིར་བཅའ་བཤམས་རྫས་དང་འདོན་
ཆོག་བཅས་ཤིན་ཏུ་རྒྱས་དགོས། སྤྱིར་དུས་སྙིགས་མ་ལགས་པས་པར་ཁང་ཆོས་

མཛོད་ཆེན་པོ་འདི་ནི་རིན་ཐང་གཞལ་དུ་མེད་པའི་བསྟན་པའི་སྙིང་པོ་ལྟ་བུ་
བན་རྒན་ཁོ་བོ་ཡང་ན་གོ་དང་ཤི་གོ་ཆོད་པ་ཞིག་དགོས་གསུངས་ནས་ཡིན།
ཞག་མང་ཞིག་རིམ་གྲོ་གནང་སྐབས་གཏོར་མ་ལ་མེ་དུད་བྱུང་བ། དུག་མེ་རང་
འབར་དང་དུད་པ་རི་ལ་འཁྱིལ་ནས་ལ་རྒྱབ་ཏུ་སོང་བ། འུར་ཆོམས་ཀྱི་སྒྲ་ཀུན་
གྱིས་ཐོས་པ་བྱུང་། ལྕགས་སྦྲུལ་ཟླ་གསུམ་པའི་ནང་དཔལ་ཀཿཐོག་ཏུ་བྱོན་ཏེ་སི་
ཏུ། རྨོག་ཚ། དབོན་པོ་སོགས་ལ་བདུད་ཀློང་གི་དབང་ལུང་ཕུལ་དགོས་གསུང་
པ་བཞིན་སྤྲུལ་ཨ་པད་དང་། མཁན་འཇམ་དབྱངས་རྒྱལ་མཚན། མཁན་ཨ་ཤེར་
སོགས་འདུས་པ་བརྒྱ་ཕྲག་གསུམ་ཙམ་ལ་སྨིན་གྲོལ་ཡོངས་རྫོགས་གསུངས། དེ་
སྐོར་ནས་སྟུན་གཞི་མ་ངེས་པ་ཤངས་མཚལ་ཅུང་ཟད་རེ་བྱུང་བའི་སྙུན་ཡོད་
ཚུལ་བསྟན། ཧོར་པོ་ཀླས་གྲོང་པའི་ཡུལ་མི་རྣམས་ཀྱིས་ཁྱོགས་ལ་བརྟེན་ཏེ་ལྗོན་
པ་ལུང་དུ་བསྐྱལ། ཟླ་བ་བཞི་པའི་ནང་ཞབས་བསྟན་རྣམ་འཇོམས་འབུམ་ཐེར།
སྨེ་བརྩེགས། གཤིན་རྗེ་ཡང་བཟློག་མཁའ་འགྲོའི་སུན་བཟློག །མ་མགོན་གཡུལ་
མདོས། རྒྱལ་རྫོགས། བཀའ་འགྱུར་སོགས་སྒྲུབ་ལ་སློབ་ཚོགས་རྣམས་དང་ཡུལ་
སྡེ་སོ་སོ་ནས་རི་རྒྱ་ཚེ་ཐར་སོགས་དང་། དཔལ་ཀཿཐོག་པའི་དགོན་སྡེ་མཁན་
སྤྲུལ་དང་བཅས་པས་གུར་དྲག་རྒྱལ་རྫོགས་དང་སུན་བཟློག །ཚོགས་འབུམ་
ཕྲག །རྣམ་འཇོམས་དང་སྨེ་བརྩེགས། ཡིག་བརྒྱ་སོགས་བློས་དཔག་པར་དཀའ་
བ་བསྒྲུབས། གྲྭ་ལག་དང་སྨར་ཁམས་དཔལ་ཡུལ་ཉག་ཕྱོགས་དགོན་སྡེ་སོ་སོ་
ནས་ཞབས་རིམ་རྒྱས་པར་ཕུལ། དེ་སྐོར་ཙམ་ནས་ཟད་པའི་རྟགས་ཇེ་སྨིན་ལྟ་
བུར་གྱུར་ཏེ་རྩ་བའི་རྒྱུད་ལས།། ཆོས་ཉིད་ཟད་པའི་སྣང་བ་ནི། །ཉམས་ཀྱི་སྣང་
བ་སྟོངས་ནས་ནི། །ལུས་ཟད་དབང་པོའི་ཡུལ་ཡང་ཟད། །རྟོག་ཚོགས་འཁྲུལ་བ་
ལས་གྲོལ་ནས། །བརྗོད་གཞིའི་ཚིག་དང་བྲལ་བའོ། །ཞེས་པ་ལྟར་ཆོས་ཉིད་ཟད་

པའི་སར་གཤེགས་པའི་སྒོ་གསུམ་གྱི་རྟགས་ཚད་རྒྱུད་ལས་གསུང་བ་བཞིན་
མངོན་དུ་གྱུར་ཏེ་སྐུ་ཉེ་གཅུང་ཧ་ལི་ཟེར་བ་དེས་གཟིམ་སྒོར་ཤིང་འཛེར་ཤུལ་གྱི་
བུ་ག་ནས་པག་ལྟ་བྱེད་པས་རེས་གཟིམ་མལ་ལས་མི་སྣང་བ་དང༌། རེས་འཇའ་
འོད་ཀྱི་ཕུང་པོར་གྱུར་པ་དང་། མཚན་མོ་མར་མེའི་འོད་ལས་སྐུའི་གྲིབ་མ་
གཏན་མི་སྣང་བ་སོགས་མཐོང་། དེ་འཁོད་རྣམས་ཀྱིས་ཀྱང་གཅུང་གི་མཐོང་
དོན་ལྟར་མངོན་སུམ་དུ་གྱུར། བླ་བྲང་གཟིམ་ཁང་ཕྱི་ལའང་མཚན་མོར་འོད་
ཀྱིས་ཁྱབ་པ་ཀུན་གྱིས་མཐོང་།ཞབས་འབྲིང་པ་རྣམས་ཀྱིས་བཟའ་བཏུང་
བཞེས་རོགས་ཞུས་པར། བཟའ་བཏུང་བཞེས་རོགས་ཞེས་གསུངས་པ་དང་། དེ་
རིང་སྙུན་མེད་དམ་ཞུས་པར་དེ་བཞིན་དུ་གསུངས་ཏེ་དེ་དང་དེ་བསྐྱར་ཟློས་ཁོ་
ན་མ་གཏོགས་གཞན་མི་གསུངས་པས་སྒྲ་ཐམས་ཅད་བྲག་ཅའི་རྣམ་པར་སོང་
ནས་ཕ་རོལ་གྱི་རྗེས་བརྗོད་མཛད། མཁན་ཆེན་བླ་མ་དགུང་གྲངས་སོ་བརྒྱད་
པའི་དུས་ཀཿ ཐོག་ཏུ་དགའ་ལྡན་ལྷ་བརྒྱའི་བླ་མའི་རྣལ་འབྱོར་ལ་བརྩོན་པས་
ཉམས་སྣང་ལ་རྗེ་རིན་པོ་ཆེས་མཁས་གྲུབ་རྗེ་འདི་ཁྱོད་ལ་དགེ་བའི་བཤེས་
གཉེན་དུ་ལོ་ཉེར་ལྔའི་བར་གཡར་པོ་གནང་ཆོག །དེ་ནས་ང་ལ་ཕྱིར་སྤྲད་
དགོས་གསུངས་པ་དེ་ཚེ་ཚད་ཡིན་ནམ་སྙམ་ཀྱང་མ་ངེས་ཞེས་རང་རྣམ་ལས་
གསུང་པ་དེ་དང་དུས་མཐུན་པ་དངོས་སློབ་རྣམས་ཀྱི་སྐུ་ཚེ་མི་འཚོ་ཐག་ཆོད་
སྙམ་སྟེ་མྱ་ངན་གྱིས་ནོན་པར་གྱུར། དགུང་གྲངས་རེ་གསུམ་པ་ལྕགས་མོ་སྦྲུལ་
གྱི་ལོའི་ཧོར་ཟླ་ལྔ་པའི་ཚེས་བཅུ་བདུན་ཉིན་གཟུང་སྐུའི་བཀོད་པ་ཀ་དག་ཆོས་
སྐུ་གདོད་མའི་གཞི་དབྱིངས་ནང་གསལ་གཞོན་ནུ་བུམ་སྐུའི་ཀློང་དུ་ཐིམ་པའོ། །
དེ་ནས་ཞག་བདུན་གསང་རྒྱ་བྱས་ཏེ་གྲོལ་བ་ན་སྐུ་གདུང་གི་བ་སྤུ་བུ་ག་ཐམས་
ཅད་ནས་སྦྲང་རྩི་ལྟ་བུའི་ཁ་དོག་དྲི་རོ་མཚུངས་པ་དབྱར་མི་རུལ་དགུན་སྐམ་ཏུ་

མེད་པའི་བདུད་རྩི་ཇ་བུམ་གཉིས་གསུམ་ཙམ་བབས་ཡོད་པ་བསྡུས་ཏེ་ཕྱིས་ལོ་
དུས་ལྟར་སྨན་སྒྲུབ་ནང་ཕོར་གང་ཙམ་རེ་བསྲེ་བས་མྱོང་ཚད་འཁོར་བའི་སྡུག་
བསྔལ་ལས་གྲོལ་ཅིང་ཐར་བའི་ལམ་ལ་བཀོད། སྐུ་གདུང་ཚགས་སུ་བགྱིས་ཏེ་
ཞག་ཉེར་གཅིག་བར་ཀུན་ལ་མཇལ་ཁ་གནང་བས་དགེ་སྒྲུབ་སྡིག་སྤོང་གི་ཁས་
ལེན་བགྱིས་པ་རྣམས་སྨྲོས་མི་ལང་། ཕྱོགས་ཀྱི་སློབ་ཆེན་ཡིད་བཞིན་སྤྲུལ་སྐུ་ཨ་
རིག་སོགས་གཞི་བྱེས་ཀྱི་མཁན་སྤྲུལ་རྣམས་ཀྱིས་གདུང་ལ་མཆོད་འབུལ་རྒྱ་ཆེ་
མཛད། སྤྲུལ་ཨ་རྡོ་རིན་པོ་ཆེས་ཕྱི་ནང་གི་བྱ་བ་དགོས་པ་ཡོད་དོ་ཅོག་ཐམས་
ཅད་མཛད་པས་ལུགས་གཉིས་ཀྱི་སྙན་པ་ཕྱོགས་ཀུན་ཁྱབ། ཕྱག་སྤྲུལ་རིན་པོ་ཆེ་
ཕེབས་ཏེ་སྐུ་གདུང་མདུན་ཡུག་ཅིག་བརྒྱལ། སངས་པ་ན་ཞུ་བ་ཕུལ་ཏེ་དངོས་
སུ་མི་དང་མིར་ལབ་པ་ལྟ་བུ་བྱུང་བ་ཞལ་སློབ་དུ་མས་ཐོས། དེ་ནས་འདུ་ཁང་
མདུན་རྡོ་གཅལ་སྟེང་དུ་གདུང་ཁང་བརྩིགས་ཏེ་ལས་བཞི་མཆོག་དང་བཅས་
སྲེག་བླུག་ལ་བརྟེན་ཞུགས་ལ་འབུལ། ཆིབས་རྟ་ནོར་བུ་ཐིག་བརྒྱ་འཁྱིལ་སྐོར་ན་
ཡོད་པ་འཚེར་བཞིན་བྱུང་ནས་གདུང་ཁང་ལ་སྐོར་བ་གསུམ་བྱས་ཏེ་མདུན་དུ་
མགོ་འཕང་ཕབས་ནས་འདུག་པས་ཀུན་ལྷག་པར་སྐྱོ་བ་བྱུང༌། རྫོགས་ཆེན་གྱི་
རྒྱུད་སྡེ་དང་མཐུན་པའི་རྟགས་ཚད་མཐུན་སྣང་དུ་གྲུབ་སྟེ། རྡོ་རྗེ་སེམས་དཔའ་
སྙིང་གི་མེ་ལོང་གི་རྒྱུད་ལས། མྱ་ངན་ལས་འདས་པ་དེ་ཡང་གཉིས་ཏེ། ཡང་དག་
པར་རྫོགས་པའི་སངས་རྒྱས་དང༌། མངོན་པར་རྫོགས་པ་སངས་རྒྱས་པའོ། །
ཞེས་གསུངས་པ་ལས་ཕྱི་མའི་རྟགས་ལ། འོད་དང་། སྒྲ། སྐུ། ས་གཡོ་བ་སོགས་
འབྱུང་ཞིང་ཁྱད་པར་དུ་འབྱུང་བས་མི་བཤིག་པའི་གདུང་ཆེན་ཁ་དོག་ལྔ་ལྡན་
སྲན་རིལ་དང་ཡུངས་དཀར་ཙམ་མང་དུ་བབས་པས་སློབ་མ་སོ་སོས་རིན་ཆེན་
ལས་གྲུབ་པའི་གདུང་རྟེན་མང་དུ་བཞེངས། ཉག་བླ་བཀའ་སྲུང་གིས་སྤྲུལ་རིན་

པོ་ཆེ་ཨ་རྡོ་ལ་གདུང་ཐལ་བསླང་བ་ལས་གདུང་ཆེན་གཉིས་ཡོད་ཚུལ་སོགས་
ཕྲན་གྱིས་དངོས་སུ་ཐོས། སྐུ་གདུང་འབར་བ་ལས། རིགས་ལྡན་མྱ་ངན་འདས་པ་
ལས། །དེ་ཡི་ལྷག་མའི་ཟག་བཅས་ཀྱི། །ཕུང་པོ་རྗེས་ཤུལ་བསྲེགས་སྦྱངས་པས། །
སངས་རྒྱས་ཀུན་གྱི་གདུང་ཡང་འབྱུང༌། །སངས་རྒྱས་རིགས་ཀྱི་ཁྱད་པར་ལས།
གདུང་གི་རིགས་ནི་ལྔ་ལྔ་འབྱུང༌། །ཞེས་གསུངས་པ་ལྟར་རོ། །དེ་ལྟ་བུ་སྟོན་པ་
དགེ་བའི་བཤེས་གཉེན་གྱི་རྣམ་པར་རོལ་པ་མཁན་ཆེན་བླ་མ་ཞལ་བཞུགས་
དུས་སུའང་རྭ་སྒྲེང་སྤྲུལ་པའི་སྐུར་ཞལ་དངོས་སུ་བསྟན་ཏེ་སྔོན་འགྲོ་ཟིན་བྲིས་
ཞལ་གསུང་མ་དང་དངོས་གཞི་བཅས་ཡོངས་རྫོགས་སུ་གསུངས་པ་དང༌། ཡང་
ལྕགས་གོང་སྒོས་གཏེར་སྲས་རྡོ་དགྲ་ལ་ཡེ་ཤེས་སྐུས་རྗེས་སུ་བཟང་སྟེ་རྫོགས་
ཆེན་གྱི་སྙན་བརྒྱུད་སྩལ་བ་དེང་སང་དཔེ་རྒྱུན་བཅས་གདུང་སྲས་ཉི་ཟླ་དང་
དམ་པ་སྤུན་གཉིས་ལ་མངའ་བ་དང༌། གཤེགས་རྗེས་སུའང་མཁན་མུན་སེལ་
རིན་པོ་ཆེ་བཙོན་དུ་བཞུགས་དུས་ཞལ་མཇལ་ནས་བསྙན་བརྒྱུད་སྤེལ་བའི་དུས་
ལ་བབས་པས་འགྲོ་དོན་མཛད་པར་དབུགས་དབྱུང་བ་དང་། མཁན་ཨ་དགེས་
ཀུན་མཁྱེན་གྱི་བླ་སྒྲུབ་ཐིག་ལེའི་རྒྱ་ཅན་ལ་བསྙེན་མཚམས་བཞུགས་དུས་ཀུན་
མཁྱེན་ཆེན་པོ་དང་རྣམ་དབྱེར་མེད་པ་ཞིག་མཇལ་ཏེ་སྔོན་དངོས་ཚིག་བཅད་
ལྡེབ་ལྔ་ཙམ་ཡོད་པ་སྩལ་པས་རིག་པ་ཆོས་ཉིད་ཀྱི་ངང་དུ་འབྱམས་ཀླས་པ་
སོགས་དངོས་སློབ་རྣམས་ལ་དག་སྣང་བྱུང་ཚུལ་མང་དུ་ཡོད། གཤེགས་རྗེས་ཀྱི་
བྱ་བ་གདུང་རྟེན་བཞེངས་པ་དང་བཤད་གྲྭ་བསྡུས་ཏེ་གསོལ་ཕོག་ཕུལ་བ་
སོགས་ཕྱི་ནང་གི་བྱ་བ་ཐམས་ཅད་སྤྲུལ་རིན་པོ་ཆེ་ཨ་རྡོས་མཛད་པ་སྟེ་གདན་
སའི་དགོན་སྡེ་དབྱར་མཚོ་ལྟར་རྒྱས་པར་གྱུར། ོ གསུང་ལས་སྐྱེས་པའི་སློབ་
ཚོགས་ནི། ཕྱོགས་ཀྱི་ཀ་ཆེན་བཞི་དང་མཚུངས་པའི་སློབ་ཆེན་བཞི་ནི། གྲུབ་

དབང་དཔལ་ཆེན་འདུས་པ། ཕྱག་སྤྲུལ་པདྨ་ཕྲིན་ལས་རྒྱ་མཚོ། ཡིད་བཞིན་སྤྲུལ་
སྐུ་ཨ་རིག །ལུང་རྟོགས་སྤྲུལ་རིན་པོ་ཆེ་རྡོ་རྗེ་ཆོས་སྐྱོང༌། གདུང་མ་ལྟ་བུ་བརྒྱད་
ནི། དགེ་སྤྲུལ། མཁན་འབྱོར་ལྡན། མཁན་རྒྱལ་མཚན་འོད་ཟེར། མཁན་མུན་
སེལ། རོང་ཐ་སྤྲུལ་འཇམ་དབྱངས་བློ་གསལ་རྡོ་རྗེ། བྱ་བྲལ་སངས་རྒྱས་རྡོ་རྗེ།
མགོ་ལོག་སྤྲུལ་འགྱུར་མེད་རྡོ་རྗེ། གཏེར་སྲས་འཆི་མེད། ཕྲེང་ཐག་བཅུ་གསུམ་
ནི། མཁྱེན་སྤྲུལ་ཆོས་ཀྱི་བློ་གྲོས། མཁན་གཞན་དགའ། སྤོ་མི་མཁན་ཆེན། གཏེར་
སྟོན་རིན་ཆེན་གླིང་པ། སྤྲུལ་མི་འགྱུར། ཐང་རྒོད་སྤྲུལ་སྐུ། བླ་མ་དཔལ་ལྡན་ཡེ་
ཤེས། འཇང་འགྱུར་མེད་རྡོ་རྗེ། མཁན་པད་འཇིག །མཁན་ཨོ་རྒྱན་རིག་འཛིན།
མཁན་ཨ་ཁྱི། སྒོ་འཇི་གཏེར་སྟོན་ཡེ་ཤེས་འབྱུང་གནས། མཁན་དགེ་འདུན་
རབ་རྒྱས་བཅས། སྤྲུལ་ཨ་རྡོའི་ཕྱག་བྲིས་ལས་བཤུས། མཆན། གཞན་ཡང་
མཁན་རིན་པོ་ཆེ་ནུས་ལྡན། ཨོ་རྒྱན་བསྟན་འཕེལ། བསོད་ནམས། སྐལ་བཟང་
ཆོས་ཉིད། ཨོ་བསྟན། དྲི་མེད། ཕན་བདེ་འོད་ཟེར། ཨ་ཕྲིན། འཇམ་དབྱངས་
རྒྱལ་མཚན། ཧ་འཇའ་མཁན་པོ་སོགས་མཁན་པོ་རིགས་དང་། སྤྲུལ་སྐུའི་རིགས་
ལ། ཀུན་བཟང་སྙན་གྲགས། གསེར་ལྡན་སྤྲུལ། རྒྱ་མདའ་སྦྲུལ། རྒྱལ་སྲས་སྤྲུལ།
ཨ་པད། ཀརྨ་ཡང་སོས། སྨོག་སྤྲུལ། སི་ཏུ་སྤྲུལ། དབོན་སྤྲུལ། དར་ཐོག་གཟན་
དཀར་སྤྲུལ། ར་ཟི་སྤྲུལ། མཚམས་ཞུ། བྲག་དམར། ཨ་པད། བྷ་དྷི། ཨ་ཕྲིན། ཨ་
སྐལ། བྲག་སྤྲུལ། དཔལ་ཆེན་རྡོ་རྗེ། བསྟན་འཛིན་ནོར་བུ། ཤཱཀྱ། ཐུབ་བཟང༌།
དབོན་པོ། ཁོལ་རི་སྤྲུལ། འདོན་ཐོག གཡོན་རུའི་སྤྲུལ། དཀོན་མཆོག་གྲགས་པ།
ལི་གཤིས་ལྷུན་གྲུབ། ཨོ་རྒྱན་ཆེ་མཆོག །བློ་གྲོས་རྒྱལ་པོ། ནག་ཐ་སྤྲུལ། སྤྲུལ་ཨོ་
རྒྱན་རྡོ་རྗེ་སོགས་དང་། མཚོ་ཁ་ཨ་པད། སྒྲོལ་མ་ཚེ་རིང་། ཨ་རྡི། པད་འབྱུང་།
སངས་རྒྱས་མགོན་པོ། གཡོན་རུ་གཏེར་སྲས་བསོད་རྒྱལ། བསམ་གཏན། བསྟན

དགའ། ཨ་སངས། བྲག་ཡབ་བློ་གྲོས་རབ་འཕེལ་སོགས་དང་། མཐུ་སྟོབས་གླིང་
པའི་སྲས་མོ་བསམ་གཏན་སྒྲོལ་མ། རྗེ་བཙུན་ཆོས་དབྱིངས་དབང་མོ་སོགས་
དང་། བྱ་རྒོད་སྟོབས་ལྡན། ལྭ་དཀར་དཔོན་དང་། ཤེལ་དཀར། སྤོ་མདའ། སྡེ་
དགེ་སོགས་ཆོས་ལྡན་གྱི་དཔོན་པོའི་རིགས་དང་། ས་སྐྱ། བཀའ་བརྒྱུད་སོགས་
ཆོས་ལུགས་གཞན་དང་གཞན་དབང་ཆོས་ཀྱིས་འབྲེལ་བ་ཐོབ་ཚད་སྨྲོས་ཀྱིས་མི་
ལང་། མཁན་ཆེན་བླ་མའི་ཞལ་གསུང་ལུང་བསྟན་སྐོར་ལས། གདུང་ཆེན་བརྒྱད་
དང་ཀ་བ་བཞི། །ཕྱི་སློབ་ནང་འཁོར་སྐར་མའི་ཚོགས། །ཕྲེང་ཐག་བཅུ་གསུམ་
ཡར་ངོའི་ཚད། །ཕྱི་ནང་རྟེན་འབྲེལ་ཐབས་དུ་མས། །ཀ་བ་དུ་མཆིས་གདན་
རབས་སྟེ། །གདུང་མ་དུ་མཆིས་གདན་འཛིན་སྟེ། ཕྱམས་དྲལ་མཚུངས་པའི་
སློབ་ཚོགས་མཆིས། །རླུང་ཆེན་རྡོ་རྗེ་འཁྲུལ་འཁོར་བསྐོར། །མཁར་མོ་རྫོང་གི་
བསྟན་པའི་ཚད། །ཧ་ཧ། ཞེས་སོ། །རྗེས་འཇུག་གི་གང་ཟག་རྣམས་ཀྱི་བགོ་སྐལ་
དུ་བཞག་པའི་བསྟན་བཅོས་པོད་བཅུ་གསུམ་རྡོ་རྗེ་འཛིན་པའི་ས་ཡི་གྲངས་
ལྡན་བཞུགས་པ་ལ་སྐོར་བཞི་ལས། དབུ་མ་འཇུག་འགྲེལ་དང་བཞི་བརྒྱ་པའི་
འགྲེལ་སོགས་མདོ་ཕྱོགས་ཀྱི་སྐོར་དང་། སྙན་བརྒྱུད་ཕུར་པ་དང་གྲོ་ལོད་སོགས་
སྒྲུབ་པ་ཆོག་ཕྲིན་གྱི་སྐོར་དང་། བསྐྱེད་རྫོགས་དང་ཐབས་ལམ་སོགས་རྡོ་རྗེ་
ཐེག་པ་སྡེ་གསུམ་སྤྱིའི་སྐོར་དང་། ཀུན་བཟང་ཐུགས་ཀྱི་ཊིཀ་སོགས་ཡང་གསང་
བླ་མེད་ཐུན་མིན་བྱེ་བྲག་གི་སྐོར་ནི། སྤྲུལ་པའི་སྐུ་བཤད་སྒྲུབ་བསྟན་འཛིན་རིན་
པོ་ཆེས་ཐུགས་བསྐྱེད་དུས་སུ་སྨིན་ཏེ་ཕྱོགས་གཅིག་ཏུ་བསྡུས་ནས་སྤེལ་བཞིན་
པའོ། །རྨད་བྱུང་ཐུགས་བསྐྱེད་ལྷ་ལམ་ཡངས་པ་རུ། །རྟོགས་པར་བརྗོད་པའི་
ཉིན་བྱེད་ལེགས་དྲངས་པའི། །དད་ལྡན་སྙིང་གི་པདྨོ་མཆོད་སྡོང་ཆེ། །གང་དུ་
བཞུགས་པའི་ཞིང་དེར་མཆོད་པའི་དཔྱིད། །འདིར་འབད་དགེ་བས་ཀུན་མཁྱེན་

ཡབ་སྲས་ཀྱི། །བསྟན་པའི་སྙིང་པོ་རིས་མེད་ཞིང་ཀུན་ཁྱབ། །དམ་པ་རྣམས་ཀྱིས་
བཞེད་དོན་མྱུར་འགྲུབ་ནས། །གསང་གསུམ་དབྱེར་མེད་རོ་གཅིག་འདྲེས་གྱུར་
ཅིག །ཅེས་ཀུན་མཁྱེན་བླ་མ་ངག་གི་དབང་པོའི་མཛད་རྣམ་ངག་རྒྱུན་རྣམས་
ཕྱོགས་གཅིག་དུ་བསྡུ་དགོས་ཞེས་སྐྱབས་གཅིག་བཀའ་དྲིན་ཟླ་བྲལ་སྤྲུལ་པའི་སྐུ་
ལྷ་སྲས་བཤད་སྒྲུབ་བསྟན་འཛིན་ནས་བཀའ་སྩལ་གསེར་གྱི་རྡོ་རྗེ་གཙུག་ཏུ་
བབས་པ་དང་། འོད་གསལ་སྙིང་ཐིག་གི་བསྟན་པ་ལ་ལྷག་བསམ་གཅིག་ཏུ་
དཀར་ཞིང་བསམ་སྦྱོར་རྨད་དུ་བྱུང་བའི་གསོས་སྨན་ཅན་ལྟ་བུ་ཚེ་རིང་རྒྱ་ད་
མཚོས་སྔ་ཕྱི་ཡང་ཡང་བསྐུལ་བ་ངོ་མ་ལྡོག་ཙམ་དུ་སྤྲུལ་ཨ་རྡོ་རིན་པོ་ཆེའི་ཕྱག་
བྲིས་ཟིན་ཐོ་ལ་གཞི་བྱས་རྒན་པོའི་ངག་རྒྱུན་རྣམས་ཀྱིས་ཟུར་བརྒྱན་ཏེ་སྤྲོསྒྲོ་
བསྐུར་དང་བྲལ་བ་ཕྱོགས་གཅིག་ཏུ་བསྡུས་པ་པོ་ཉག་འཁྱམས་ཤཱཀྱའི་དགེ་སྦྱོང་
བསོད་ནམས་བསྟན་པ་ཞེས་འབོད་པས་དཔལ་ཀཿཐོག་རྡོ་རྗེའི་གདན་རྒྱུད་སྡེ་
བཤད་སྒྲུབ་ནོར་བུའི་ལྷུན་པོའི་ཆོས་སྡེར་ཚད་མ་རྣམ་འགྲེལ་འཆད་པའི་ཞོར་
དུ་བྲིས་པ་དགེ་ལེགས་སུ་གྱུར་ཅིག། ༎

༄༅། །ཀུན་མཁྱེན་བླ་མའི་ཡང་སྤྲུལ་རིན་པོ་ཆེའི་རྟོགས་
སྐྱ་བརྗོད་དོན་བསྡུས་བྱིན་རླབས་འགུག་
པའི་ལྕགས་ཀྱུ་བཞུགས།
གདོད་མའི་མགོན་པོ་རྡོ་རྗེ་འཆང་ཆེན་མཚན་དཔེའི་རྣམ་པར་ཤར་བའི་
ལྷ། །བི་མ་ལ་དང་རྒྱལ་བའི་དབང་པོ་ཀུན་མཁྱེན་ཀློང་ཆེན་རབ་འབྱམས་པ། །
གསང་གསུམ་ཡེ་ཤེས་གཅིག་བསྡུས་ཕུང་པོ་རིགས་བརྒྱའི་ཁྱབ་བདག་སྤྱི་དཔལ་
ཆེ། །འཇམ་དཔལ་ལེགས་བཤད་ཆོས་ཀྱི་ཉི་མས་བྱང་ཆུབ་བར་དུ་བདག་སྐྱོངས་
ཤིག །གང་འདུལ་རྣམ་རོལ་ཡང་ཤར་བའི། །ཡོན་ཏན་རྡུལ་བྲལ་རབ་ཡངས་
ཀློང་། །བྱིས་བློས་མཐོ་ཚད་ཀྱིས་མིན་ཡང༌། །བསོད་རྣམས་འཕེལ་ཕྱིར་ཅུང་
ཟད་སྤྲོས། །ཞེས་ཚིགས་སུ་བཅད་པས་མདུན་བསུས་ནས། གདོད་མའི་མགོན་པོ་
པཎ་ཆེན་བི་མ་མི་ཏྲ་དང་རྒྱལ་བ་དྲི་མེད་འོད་ཟེར་སོགས་ཀྱི་རྣམ་རོལ་ཀུན་
མཁྱེན་བླ་མ་ངག་གི་དབང་པོའི་ཡང་སྤྲུལ་དེ་མ་ཐག་པ་འཇམ་དཔལ་ལེགས་
བཤད་ཆོས་ཀྱི་ཉི་མ་དཔལ་བཟང་པོའི་གསང་གསུམ་གྱི་ཡོན་ཏན་རྒྱ་མཚོ་ལྟ་བུ་
ལས། དད་པའི་གསོས་སུ་ཐུན་མོང་ཕྱི་ཡི་རྣམ་ཐར་རྩ་རྩེའི་ཟིལ་ཐིག་ཙམ་ཞིག་
བརྗོད་པ་ལ། ཀུན་མཁྱེན་བླ་མ་ངག་གི་དབང་པོའི་རང་རྣམ་ཞལ་གསུང་མ་
ལས། རང་ལོ་བཞི་ཅུ་རྩ་ལྔ་པའི་སྟོན་ཁ་རྨི་ལམ་ཞིག་ལ་ཚར་ཆེན་བློ་གསལ་རྒྱ་

མཚོ་དང་གནས་གསར་བ་འཇམ་དབྱངས་མཁྱེན་བརྩེའི་དབང་ཕྱུག་ངེད་
དཔོན་སློབ་གཅིག་ཐ་དད་ཀྱི་རྣམ་དབྱེ་མི་འབྱེད་པ་ཞིག་ཏུ་དྲེའུ་དཀར་མོ་ཞིག་
ལ་དཔེ་ཆ་རྒྱབ་གཅིག་བཀལ་ནས་སོང་། ས་ཚུགས་ཞིག་ཏུ་ཆུ་དང་མེ་ཤིང་
བསྡུས་ཚ་ཇ་བསྐོལ་བས་ཐབ་ཀའི་གཡས་ཕྱོགས་སུ་མེ་ཏོག་སེར་བོ་ཕུབ་ཙམ་པ་
གསུམ་དང༌། གཡོན་ཕྱོགས་སུ་མེ་ཏོག་དམར་པོ་ཕུབ་ཙམ་པ་བདུན་སྐྱེ་འདུག །
ཚར་ཆེན་རིན་པོ་ཆེར་འདིའི་རྒྱུ་མཚན་ཞུས་པས། སེར་བོ་གསུམ་འདི་ངེད་ད་
དུང་རྒྱལ་བསྟན་གཞིར་བཞེངས་སུ་བསློང་བའི་དགེ་སློང་གསུམ་གྱི་སྐྱེ་བ་ལེན་
དགོས་པའི་རྟགས་དང་། དམར་པོ་འདི་དག་ཁྱེད་ཕྱིན་ཆད་སྔགས་པ་ཁྱད་པར་
ཅན་བདུན་གྱི་སྐྱེ་བ་ལེན་དགོས་པའི་བརྡ་ཡིན་གསུངས། ས་འདི་གང་ལགས་
ཞུས་པས། ཀོང་བོ་བུ་ཆུ་ལྷ་ཁང་དང་ཉེ་བའི་བདེ་སྐྱིད་ཁང་གསར་མ་ལགས་
སམ། ཞེས་འཁྲུངས་ཡུལ་རིགས་དང་བཅས་གསལ་བར་བསྟན་པ་ལྟར་དང་།
ཁྲག་འཐུང་བདུད་འདུལ་རྩལ་གྱི་ལུང་བསྟན་ལས། གངས་རི་ཕྲེང་བས་བསྐོར་
བའི་རྒྱལ་ཁབ་རྩེར། །དབུས་གཙང་ཁམས་ཀྱི་བརྡ་རུ་ཡོངས་གྲགས་པའི། །
ཁམས་སྟོད་ཡུལ་མིང་ཀ་ལས་བྱས་པའི་སར། །ཁྱིམ་མིང་པ་རུ་གྲུབ་པའི་ཁྱིམ་
བདག་གི །མིང་གཞི་མ་ལས་གྲུབ་པ་མཁའ་ལྡིང་ལོ། །ཐབས་ལ་ཤེས་རབ་ངའམ་
མར་གྲུབ་པའི། །མཚན་ལྡན་བྱང་ཤར་མཚམས་འཛིན་ཟུང་སྡེབ་ལ། །ཁྱེའུ་རིགས་
བཟང་མཚན་ལྡན་རྔ་ཡབ་ཅན། །སྤྲེལ་ལོ་མཚན་གཞི་ཡ་ལ་ཉེ་འཕྲད་ཨུ། །གྲུབ་
བམ་གསར་པའི་མཚན་ཀྱང་དེས་དཔྱོད་ཅིག །འདོགས་ན་སྐུ་འཚོའི་ལྗོན་བཟང་
རིང་བརྟན་འགྱུར་ཞེས་དང་། རྫོང་སར་མཁྱེན་སྤྲུལ་ཆོས་ཀྱི་བློ་གྲོས་ལུང་བསྟན་
ལས། མཁན་ཆེན་བླ་མ་ཞིང་ཁམས་གཟིགས་ལོའི་མཇུག་ཏུ་ངེད་ཀྱི་འཁྲུལ་སྣང་
ལ་མཁན་ཆེན་བླ་མ་དེ་ཉིད་སྐུ་དངོས་མཇལ་ལྟ་བུའི་ཁོང་གི་གསང་གསུམ་

གཅིག་བསྡུས་ཀྱི་སྤྲུལ་པ་པདྨ་བཀོད་དང་སྤོ་བོའི་མཚམས་སུ། ཕ་པདྨའི་མིང་
ཅན་དང་མ་ཚེ་ཡི་མིང་ཅན་གྱི་བུར་སྐྱེ་བ་བཞེས་རྒྱུར་གསུངས་པའི་ཉམས་ཞིང་
བྱུང་ཞེས་ཕྱག་བྲིས་ཐམ་གས་རྒྱས་གདབ་གནང་སྟེ། ནང་ལུགས་ཀྱི་སྐུ་བདག་ཁྲི་
བཀོད་སོགས་ཞལ་བསྒོས་མང་དུ་སྩལ། དེ་བཞིན་མགོ་ལོག་དར་ཐང་དགོན་
གཟན་དཀར་མཆོག་སྤྲུལ་དཔལ་ཡུལ་དགོན་དུ་ཕེབས་པའི་མདུན་ལུང་བསྟན་
ཞུས་པ་ལས། ཀུན་མཁྱེན་བླ་མ་སྐུ་གསུང་ཐུགས་ཀྱི་འཕྲུལ། །ཕྲིན་ལས་རོལ་གར་
འགོག་མེད་འཆར་བ་ལ། །པདྨའི་སྦས་གནས་ཀཾ་པོའི་ཕྱོགས་སུ་ནི །ཕ་ཡི་མིང་ནི་
པདྨ་ཚེ་དབང་དང༌། །མ་ཡི་མིང་ནི་ཚེ་གཡང་ལྷ་མོའི་བུར། །སྤྲེལ་ལོར་སྐུ་
བལྟམས་སྐུ་བདག་ཁྲི་བཀོད་ན། །འབྲེལ་ཚད་དོན་ལྡན་བསྟན་འགྲོའི་དོན་ཆེན་
འགྲུབ། །སྐྱབས་རྟེན་པདྨ་ཀཱ་ར་འབྲལ་མེད་འགྲོགས། །བར་ཆད་བཛྲ་ཀཱི་ལ་བྱེར་
བ་ཕྱེད། །རིམ་གྲོ་གནད་སྨིན་དུས་ལས་མི་འགྱངས་གཅེས། །པདྨོ་མ་འཛུམ་བར་
དུ་ཨི་ཐི་རྒྱཞེས་སོགས་ལུང་བསྟན་དོན་ལྟར་མཆོག་སྤྲུལ་ཨ་རྡོ་རིན་པོ་ཆེས་
སྒྲིབ་མེད་ཡེ་ཤེས་སྤྱན་གྱིས་ཤིང་སྤྲེལ་ཟླ་བ་བཞི་པའི་ཚེས་བཅོ་ལྔའི་དུས་སུ་
མཁན་ཆེན་བླ་མའི་ཡང་སྤྲུལ་བལྟམས་ཉིན་ཡིན། སྔར་མཁན་ཆེན་བླ་མས་
དཔལ་ཡུལ་བརྡ་གོར་ཕེབས་དུས་ས་འདམ་ལས་གུ་རུ་སྐུ་ཚབ་མཐོང་གྲོལ་མ་
གཏེར་གྱི་ཚུལ་དུ་བཞེས་པ་དེ་ཁོ་བོའི་ཡང་སྤྲུལ་ལ་བར་ཆད་འདིས་སེལ་བར་
བྱེད་ཅེས་གསུངས་པ་ཐུགས་ལ་བཞག་ནས། སངས་བསྟན་དང་གྲྭ་ཨ་འགྱུར་
གཉིས་ལ་གུ་རུའི་སྐུ་དེ་སྤྲུལ་སྐུ་མ་བལྟམས་ཀྱི་སྔོན་དུ་སྐྱེ་ཡུམ་ལག་ཏུ་འཕྲོད་
དགོས་ཞེས་ཀོང་ཡུལ་དུ་བཏང་བས་དུས་ཐོག་ཏུ་འཕྲོད། སྨྱོ་ཤུལ་ཡུལ་སྡེ་དང་
བཅས་བསྡུས་ཏེ་དེ་རིང་ཟླ་བ་བཞི་པའི་ཚེས་བཅོ་ལྔ་ལ་ཡང་སྤྲུལ་རིན་པོ་ཆེ་
འཁྲུངས་དུས་ཡིན་གསུངས་ནས་དགོན་པའི་རི་རྩེར་བསང་བརྔན་སོགས་བྱས།

དེ་ཉིན་མཁའ་ལ་འཇའ་ཚོན་དང་རོལ་མོའི་སྒྲ་གྲགས་པ། ཁ་བའི་ཆར་པད་
འདབ་ཅན་བབས་པས་ཀུན་དད་སྤྲོའི་བ་སྤུ་གཟིངས། དེ་ལྟར་སྔ་ཕྱི་ཞག་གཅིག་
མ་སོང་བར་རྟེན་འབྲེལ་ལེགས་ཕྱོགས་སུ་འགྲིགས། གང་དུ་འཁྲུངས་པའི་ཡུལ་
ནི། ཨོ་རྒྱན་པདྨའི་རྦས་གནས་ཆོས་རྒྱལ་ཆེན་པོས་མཐའ་འདུལ་དང་ཡང་
འདུལ་གྱི་གཙུག་ལག་ཁང་དུ་མ་བཞེངས་པ་ལས་ཡང་འདུལ་བཞིའི་ཡ་གྱལ་
ཀོང་པོ་བུ་ཆུ་གསེར་གྱི་ལྷ་ཁང་གི་ཉེ་འདབ། ཡབ་ཆོས་རྒྱལ་ཆེན་པོའི་གདུང་
ལས་བྱུང་བའི་པདྨ་ཚེ་དབང་དང་། ཡུམ་བུད་མེད་ཀྱི་སྐྱོན་དང་བྲལ་བ་ཚེ་
གཡང་ལྷ་མོ་ལས་རབ་བྱུང་བཅུ་དྲུག་པའི་ཤིང་ཕོ་སྤྲེལ་གྱི་ལོ་ཧོར་ཟླ་བཞི་པའི་
ཚེས་བཅོ་ལྔ་སྔ་དྲོས་ཉི་ཤར་དུས། དབུ་མགོ་མཇུག་མ་ལོག་པ་ཡུམ་ལ་གནོད་པ་
མེད་པས་འཁྲུངས་མ་ཐག་རྡོ་རྗེ་སྐྱིལ་ཀྲུང་མ་ཉམས་ཤིང་དབུ་ཐེགས་ནུས་པ་
བྱུང་ཞིང་དྲི་བཟང་དང་འཇའ་འོད་ཀྱིས་ཡུལ་ཁམས་ཁེངས། ཁ་དོག་སྣ་ཚོགས་
པ་ཅན་གྱི་བྱ་རྒོད་མང་པོས་གཟིམ་ཁང་ལ་བསྐོར་བ་བྱས་པ་སོགས་ཀུན་ཡིད་
ཆེས་པའི་གནས་ལ་བཀོད། ཡབ་ཀྱིས་སངས་རྒྱས་ཚེ་རིང་ཞེས་མཚན་གསོལ།
སྔར་ཀུན་མཁྱེན་བླ་མ་གྲྭ་ལག་དགོན་དུ་གཏེར་མཛོད་རྫོགས་ལ་ཉེ་བ་ན་ཞལ་
གསུང་རྣམ་ཐར་ཚོགས་དབུས་སུ་ལུང་གསུངས། སྐྱེ་སྲིད་ཀོང་ཡུལ་བལྟམས་
པའི་མཚམས་ཐུགས་སྐྱོ་བའི་ཚུལ་གྱིས་སྐལ་ཆད། ཁོ་བོ་བན་རྒན་འཆི་རྗེས་ཀོང་
ཡུལ་དུ་སྐུ་གསུང་ཐུགས་མཐུ་བསྡོམས་དཔུང་བསྡོམས་བྱས་ནས་སྐྱེ་བ་བླངས་
ཀྱང་ཀཿཐོག་པའི་སྤྲུལ་སྐུ་ཆེ་བ་རྣམ་པས་ང་འདྲ་བན་རྒན་ཞིག་བདག་པོ་མི་
མཛད། ཆུང་བ་རྣམས་ཀྱིས་ནི་བདག་བཟུང་མི་ནུས་པས་ད་ཅི་བྱ་གསུངས་པ་
ལ། ཕྱག་སྤྲུལ་རིན་པོ་ཆེས་ཁྱེད་ཉིད་ཀྱི་ཡང་སྤྲུལ་སྐུ་བདག་ངས་གོ་ཆོད་ངེས་བྱ་
ཞུས་པས་ཐུགས་དགྱེས་ཚུལ་གྱིས་ཕྱག་སྤྲུལ་བུ་བཟང༌། བུ་བཟང་། དེ་ག་རང་

དགོས་གསུངས་ནས་རྣམ་ཐར་ཡོངས་རྫོགས་གསུངས། གཏེར་མཛོད་དབང་
རྫོགས་ཉིན་པར་དབང་རྫས་འགྲིམ་དུས་མཁན་སྤྲུལ་བླ་སེར་ཀུན་ལ་ཁས་ལེན་
སྙགས་པ་ལ་ཕྱག་སྤྲུལ་མགོར་གསེར་སྐུ་བཞག་དུས། ཚིག་བདུན་འབུམ་ཐེར་
ཁས་ལེན་ཕུལ། ཡང་རྩ་གསུམ་བརྙེན་མཚམས། ཡིག་བརྒྱ་དུང་འཁོར། ཚེ་ཐར་
ཁྲི་ཚོ་གཅིག་སོགས་ཐེངས་རེ་རེ་ནས་ཁས་ལེན་འབུལ་ཀྱང་ད་དུང་གསེར་སྐུ་
མགོ་སྟེང་དུ་བཞག་སྟེ་ཁས་ལེན་ཅི་བགྱི་ཞེས་ལན་མང་དུ་གསུངས། ད་ནི་ཁས་
ལེན་བྱ་རྒྱུ་ཅི་ཡང་མི་རྙེད་ཅེས་ཞུས། མཁན་ཆེན་བླ་མས་ཁ་ནག་ངའི་ཡང་སྤྲུལ་
ལ་ཁྱོད་གཏེར་མཛོད་དབང་ལུང་གཉིས་ཀ་མི་བཏོན་ནི་ཨེ་ཡིན་གསུངས། དེ་
བཞིན་དུ་འབུལ་རྒྱུའི་དམ་བཅའ་ཕུལ་དགོས་པ་ཐུགས་ལ་བཅག་ཡོད་པ་ལྟར།
ཤིང་བྱ་ལོར་ཕྱག་སྤྲུལ་རིན་པོ་ཆེ་དང༌། མཁན་ཆོས་ཉིད། མཁན་ཕུར་ཚེ་སོགས་
གྲྭ་འཁོར་དང་བཅས་ཀོང་ཡུལ་དུ་ཕེབས་ཏེ་སྐུ་བདག་ཁྲུས་གསོལ་ན་བཟའ་
དང་སྐུ་གསུང་ཐུགས་རྟེན་རྣམས་འབུལ། རྭ་སྒྲེང་སྤྲུལ་རིན་པོ་ཆེ་ལ་སྙན་ཞུས་
ཕུལ་བས་དགྱེས་ཚོར་ཆེན་པོས་སྐུ་གསུང་ཐུགས་རྟེན་དངོས་རྫས་གྱ་ནོམ་པ་
དང་བཅས་འཇམ་དཔལ་ལེགས་བཤད་ཆོས་ཀྱི་ཉི་མ་ཞེས་མཚན་གསོལ།
ཞབས་བརྟན་སྨོན་ཚིག་དང་འབྲེལ་དོན་གྱི་རྣམ་ཐར་བསྡུས་ཏེ་སྩལ། གྲིབ་རྐྱེན་
ལྟ་བུས་རྨ་ནད་ཀྱིས་གཙེས་ཀྱང་འཕྲལ་དུ་དྭངས་ཏེ་བར་ཆད་ལས་གྲོལ། མེ་
ཕག་ལོར་སྤྲུལ་རིན་པོ་ཆེ་ཨ་རྡོས་བཀའ་བསྒོས་བཞིན་མཁན་ཨོ་རྒྱན་རིག་
འཛིན། སངས་བསྟན། དཔལ་རྒྱལ། སྟོབས་ཆེན། སྐུ་ཉེ་ཧ་ལི་སོགས་རྟ་དྲེལ་
བཞི་བཅུ་ཙམ་ཀོང་ཡུལ་དུ་ཕེབས། རྭ་སྒྲེང་རིན་པོ་ཆེས་ཁོ་བོས་གནས་འདིར་
ཁྲི་སྟོན་ཧ་ཅང་རྒྱས་སྤྲོས་ཤིག་དགོས། དེ་རྗེས་བོད་གཞུང་ནས་སྐྱེལ་མ་དཔུང་
མང་བཅས་སྟ་གོན་དགོས་ཞེས་གསུངས་ཀྱང་དེ་ནས་ཡུན་མི་རིང་བར་བར་

ཆད་རྐྱེན་དབང་ངན་པས་རྭ་སྒྲེང་རིན་པོ་ཆེ་སྐུ་གཤེགས། ཟླ་བ་བཅུ་པའི་ཚེས་
བཅུ་ཉིན་སྤྲུལ་རིན་པོ་ཆེ་ཁྲི་སྟེང་དུ་བཞུགས་སུ་གསོལ། མཁན་ཨོ་རྒྱན་རིག་
འཛིན་དང་གྲྭ་འཁོར་རྣམས་ཀྱིས་བླ་མ་རིག་འཇིན་འདུས་པའི་སྒོ་ནས་ཚོགས་
འཁོར་ཟབ་རྒྱས་ཕུལ། ཡང་སྤྲུལ་རིན་པོ་ཆེ་ལ་ཁྲུས་དང་ན་བཟའ་གསོལ། རྟེན་
རྣམས་ཕུལ། སླར་གྲིབ་རྐྱེན་གྱི་རྨ་ནད་ཐམས་ཅད་གཞི་མེད་དུ་དྭངས། སྐུ་
ཉམས་མཛེས་ཤིང་སྟོབས་སྐྱེད་པས་ཉེ་འབྲེལ་རྣམས་ཀྱང་ངོ་མཚར་བར་རྩི།
ཡུམ་དང་ཞང་པོ་སངས་རྒྱས་དང་རིན་ཆེན་གཉིས་བཅས་གདན་དྲངས། ལམ་
དུ་སྤོ་མདའ་དཔོན་སྟོབས་རྒྱལ་དང་ཡོན་འཕེལ་གཉིས་ཀྱིས་ན་བཟའ་གསེར་ཞྭ་
སྐུ་གསུང་ཐུགས་རྟེན་ཆིབས་དྲེལ་ཨ་མདོ་མར་རིན་ཆེན་བརྒྱན་སྤྲས་བཅས་ཕུལ་
ཏེ་བསུ་སྐྱེལ་རྒྱ་ཆེར་ཞུས། ཤེལ་དཀར་མདའ་དཔོན་ནས་ཆིབས་དྲེལ་བརྒྱན་
སྤྲས་སོགས་དེ་མཚུངས་སུ་ཕུལ། སྦ་ནག་དགོན་བླ་སེར་ཡུལ་སྡེ་དང་བཅས་པས་
བསུ་སྐྱེལ་དངོས་རྫས་གྱ་ནོམ་པ་དང་བཅས་སྡེ་དགེའི་ཕྱོགས་སུ་ཕེབས་སྐབས་
ཀཿཐོག་སི་ཏུ་ཡང་སྤྲུལ་དང་། དཔལ་ཡུལ་ཀརྨ་ཡང་སྲིད། སྤོ་ལི་དབུ་མའི་ཕྱག་
མཛོད། དྲིལ་སྤྲུལ་དང་སྡེ་དགེ་རྒྱལ་པོ་སྐུ་འཁོར་བཅས་བསུ་བ་ལ་བརྟེན་རྒྱལ་
པོའི་གཞིས་ཀར་ཞག་ཤས་བཞུགས་ཏེ་རྟེན་དང་འབུལ་ནོར་མང་དུ་སྩལ། དེ་
ནས་བྱ་རྒོད་སྟོབས་ལྡན་གྱིས་གདན་ཞུས་བཞིན་ཁྱིམ་དུ་ཕེབས་པ་ན། སྔར་ནས་
སྤྲུལ་རིན་པོ་ཆེས་ཤིང་སྡོང་དུམ་ཞིག་རྒྱུན་དུ་བསྣམས་པ་དེས་སྟོབས་ལྡན་མགོ་
ལ་ཤེད་ཀྱིས་སྣུན་པས་ཁོ་དད་མོས་ཤས་མི་བཟོད་པས་བདག་ཚེ་རབས་ལས་ཀྱི་
སྡིག་སྒྲིབ་བྱང་བར་གྱུར་ཅིག །བར་ཆད་ཐམས་ཅད་སེལ་བར་གྱུར་ཅིག །ཅེས་
ངུ་བཞིན་གསོལ་བ་དང་འགྱོད་བཤགས་བགྱིས། ཕྱིས་སུ་བཅོས་བསྒྱུར་སྐབས་
མ་གནོད་པ་སྲོག་གི་འཇིགས་པ་ལས་སྐྱོབ་སོང་བ་ནི་ཡང་སྤྲུལ་རིན་པོ་ཆེའི་

ཐུགས་རྗེས་ཡིན་ཞེས་གླེང་། གཡང་སྙིང་སོགས་ཀྱིས་བསུ་སྐྱེལ་དང་བཅས་ཚྭ་
ཁར་སྤྲུལ་རིན་པོ་ཆེ་ཨ་རྡོ་གཙོས་སྨྱོ་ཤུལ་དང་། ཡེ་ལེ། ཨ་འཛོམ། རྡོ་ཁྲོམ་ཐར་
སོགས་ཡུལ་སྡེས་བསུ་བས་གདན་དྲངས་ཏེ་ཕྱག་སྤྲུལ་རིན་པོ་ཆེ་དང་། སྤྲུལ་ཨ་
རིག །མཁན་ཨོ་རྒྱན་རིག་འཛིན། ཨ་འཛོམ་དང་ཀཿདཔལ་སོགས་མཁན་སྤྲུལ་
དུ་མས་ཁྲི་སྟོན་མངའ་གསོལ་བཅས་ལེགས་པར་གྲུབ་བོ། །དགུང་གྲངས་ལྔ་བ་ས་
བྱི་ཟླ་བ་དྲུག་པའི་དུས་སུ་སྔ་འགྱུར་བསྟན་པའི་ཆུ་འགོ་དཔལ་ཀཿཐོག་རྡོ་རྗེའི་
གདན་དུ་མཁྱེན་སྤྲུལ་ཆོས་ཀྱི་བློ་གྲོས་དང་དགེ་རྩེ་འགྱུར་མེད་བསྟན་པ་རྣམ་
རྒྱལ་གྱི་བཀའ་བཞིན། སི་ཏུ་སྤྲུལ་སྐུ། རྨོག་སྤྲུལ། དབོན་པོ། སྤྲུལ་ཨ་པད། བླ་མ་
དཔལ་ལྡན་ཡེ་ཤེས། མཁན་འབྱོར་ལྡན་དང་རྒྱལ་མཚན་འོད་ཟེར་སོགས་
དགོན་ཡུལ་གཉིས་ཀྱིས་བསུ་བ་བློས་དཔག་པར་དཀའ་བས་གདན་དྲངས་ཏེ་
ཚེས་བཅུའི་དུས་ཤིས་པའི་ཉིན་ཁམས་གསུམ་ཟིལ་གནོན་གྱི་གཙུག་ལག་ཁང་
ཆེན་པོར་མི་འཇིགས་གདོང་ལྔས་བཏེགས་པའི་ཁྲི་འཕངས་ཀྱི་སྟེང་དུ་ཆོས་
དབང་ཟབ་གཏེར་གུ་རུ་གསང་བ་འདུས་པའི་སྒོ་ནས་བྱུར་བསལ་དབབ་པ་
མངའ་དབུལ་བཅས་ཁྲི་སྟོན་ཟབ་རྒྱས་མཛད། མཁྱེན་སྤྲུལ་ཆོས་ཀྱི་བློ་གྲོས་ཀྱིས་
ཐེག་མཆོག་བསྟན་པའི་རྒྱ་མཚོ་དང༌། བདུད་འཇོམས་འཇིགས་བྲལ་ཡེ་ཤེས་རྡོ་
རྗེས་ངག་དབང་བློ་གྲོས་ཐེག་མཆོག་བསྟན་པའི་རྒྱལ་མཚན་ཐུབ་བསྟན་གསལ་
བའི་ཉིན་བྱེད་ཅེས་མཚན་གསོལ་ཏེ་ཞབས་བརྟན་སྨོན་ཚིག་དང་རྟེན་བཅས་
ཕུལ། གོང་མའི་དངོས་སློབ་ཨ་སངས་མདུན་བྲིས་ཀློག་ལ་བརྩོན་ཀྱང་ལྗགས་མི་
བདེ་བའི་རྣམ་པས་སྒྲ་མ་དག་པས་མཁན་གོང་མའི་ཐུགས་རྟེན་འཇམ་དབྱངས་
ཐང་སྐུ་ཞིག་ཡོད་པ་དེ་ལ་གསོལ་བ བཏབ་པས། སྙིང་བོ་ཨ་ར་པ་ཙ་ལ་བརྩོན་
པའི་སྟོབས་ལས་སྒྲ་བརྗོད་བདེ་ཞིང འབྲི་ཀློག་ཐམས་ཅད་ཚེགས་མེད་པ་ལོ་

ཕྱེད་ཙམ་གྱིས་མཁྱེན་ཏེ་ཀློག་པ་རྣམས་ཐུགས་ཐོག་ནས་བཏོན།ཞང་སངས་རྒྱས་
དང་མ་ཡུམ་གཉིས་ཀོང་ཡུལ་ནང་དུ་ཕེབས། ཞང་རིན་ཆེན་ངེད་གཉིས་ཕ་ཡུལ་
རྒྱབ་ཏུ་སྐྱུར། མི་ཡུལ་དོང་དུ་ལེན་ཏེ་གདན་སར་སྡོད་པ་ཡིན། དེ་ཚུན་དྲིན་ཆེ་
བའི་མ་དང་མ་འཕྲད་གསུངས། སྤྲུལ་རིན་པོ་ཆེ་ཨ་རྡོའི་མདུན་སྔ་འགྱུར་བཀའ་
མའི་སྐོར་ཡོད་དོ་ཅོག་དང་། སྙིང་ཐིག་ཡ་བཞི་པོད་གཉིས། ཞི་ཁྲོའི་དབང་རྒྱས་
འབྲིང་བསྡུས་གསུམ་དང་བསྐྱེད་རྫོགས་གཉིས་སོགས་མནོས། དེ་སྐོར་དུ་ཉམས་
སྣང་ལ་ལྷ་མོ་མཛེས་ཤིང་ལྟ་བས་ཆོག་མི་ཤེས་པ་དབུ་ལ་རིགས་ལྔའི་རྩེ་ཕྲན་
དང་སྐུ་ལ་རིན་པོ་ཆེའི་རྒྱན་སྤྲས་པ་ཕྱག་ན་ཐོད་པའི་ཌ་མ་རུ་དང་དྲིལ་བུ་
བསྣམས་པས་དགྱེས་ཉམས་དང་བཅས་གར་སྟབས་ཀྱིས་རང་ལ་བསྐོར་ནས་བྲོ་
འཁྲབ་པ་སོགས་མང་དུ་བྱུང་བས་རྡོ་རྗེ་ཕག་མོས་བྱིན་རླབས་ཀྱི་མཚན་མར་
ཤེས།དགུང་གྲངས་དགུ་པའི་དུས་ལུས་བསྐྱེད་པའི་མ་ཡུམ་འདས་པར་མཁྱེན་ཏེ་
དངུལ་སྒོར་གཅིག་གིས་རྒྱུད་སྡེ་བཤད་གྲྭ་ལ་བསྔོ་རྟེན་ཞུས། ཁ་བ་བབས་པར་
ངའི་ཨ་མ་འཆི་བ་ལ་ནམ་མཁའ་ཡང་ངུ་འདུག་ཅེས་གསུངས་ནས་མང་དུ་
བཤུམས་པས་ཀུན་ཐེ་ཚོམ་དུ་གྱུར། ཞག་བཅོ་ལྔ་ཙམ་ནས་མ་ཡུམ་འཆི་བའི་བང་
མི་དངོས་སུ་ཕེབས། བླ་བྲང་དང་གྲྭ་འཁོར་ཀུན་གྱིས་འབྱུང་འགྱུར་རྣམས་སྒྲིབ་
མེད་དུ་གཟིགས་པས་ཀུན་གྱིས་ངོས་སྐོག་གང་རུང་དུ་འདྲི་བར་བྱས། དུས་
འགྱུར་དང་དགོན་སྡེ་ལ་རིམ་གྲོ་ཆེད་སྤྲུལ་ཨ་རྡོ་རིན་པོ་ཆེའི་གཙོས་དགོན་སྡེ་གྲྭ་
འཁོར་བཅས་ཀྱིས་ཕུར་པ་སྲིད་མནན་ཞག་མང་ཞིག་གསུངས། དགོན་པའི་འོག་
ཕྱོགས་སུ་མནན་པ་བརྒྱབ་པ་ལ་ཨ་རྡོས་དེ་རིང་མནན་པའི་དུས་ཡང་སྤྲུལ་རིན་
པོ་ཆེ་ལ་གཟིགས་དགོས་ཞེས་གདན་དྲངས། སྤྲུལ་སྐུས་རྡོ་ལེབ་ཅིག་ཡར་སློག་
པས་འོག་ལ་བུ་ག་གཏིང་ཟབ་ཅིག་འདུག་པ་ལས་རླངས་པ་སྔོན་ནག་ཆུ་ཚན་

འཕྱུར་བ་ལྟར་བྱུང་བའི་ནང་དུ་མནན་པ་རྭ་དེ་ནང་ལ་འཕང་། ས་འོག་ཏུ་རྭ་དེ་
འདྲིལ་བའི་ཆོམ་སྒྲ་ཡུན་རིང་དུ་གྲགས་པ་ཀུན་གྱིས་ཐོས། དེ་སྟེང་དུ་ཚ་ཁང་
མཆོད་རྟེན་གྲུ་གསུམ་པ་ཞིག་བཞེངས། སྤྱིར་དགོན་པ་ལ་མི་མཐུན་པ་ཅུང་ཟད་
འབྱུང་ནའང་སྐུ་མདུན་དུ་ལྕམ་དྲལ་ཐང་ནག་ཅིག་ཡོད་པ་དེ་ལ་གསོལ་མཆོད་
བསྡུས་ཙམ་རེས་འུར་ཆོམ་སྒྲ་དང་མེ་སྟག་ཚ་ཚ་འཕྲོ་བ་སོགས་རྟགས་མཚན
བསམ་གྱིས་མི་ཁྱབ་པ་རེ་འོང་། དགུང་གྲངས་བཅུ་པའི་དུས་སྤྲུལ་ཨ་རྡོ་སོགས་
སྐུ་འཁོར་རྣམས་གྲྭ་ལག་དགོན་དུ་བྱོན། ཕྱག་སྤྲུལ་སྐུ་འཁོར་བཅས་པས་བསུ་བ་
རྒྱ་ཆེན་པོས་དགེ་རྩེ་དབང་ཆེན་ཁང་པར་བཞུགས། ཆུ་སྦྲུལ་ཟླ་བ་དང་པོ་ནས་
ལྔ་པའི་བར་ཕྱག་སྤྲུལ་ནས་བཀའ་བརྒྱད་དབང་ཆེན་གྱིས་དབུ་བཟུང་། རྡོར་
སེམས་སྒྲུབ་ཆེན་ལ་བརྟེན་རིན་ཆེན་གཏེར་མཛོད་སྨིན་བྱེད་དང་ཕྱིས་སུ་གྲོལ་
བྱེད་ཁྲིད། རྒྱབ་བརྟེན་ལུང་བཅས་ཡང་སྤྲུལ་རིན་པོ་ཆེ་ལ་ཡོངས་རྫོགས་སྩལ།
གཞན་ཡང་སྔོན་འགྲོ་ཀུན་བཟང་བླ་མ་དང་། །སྔོན་འགྲོ་ཟིན་བྲིས། ཞི་ཁྲོ་བསྐྱེད་
རྫོགས་དང་དབང་རྒྱས་འབྲིང་བསྡུས་གསུམ། སྙིང་ཐིག་པོད་གཉིས་སྨིན་གྲོལ་
ཡོངས་རྫོགས། གཤིན་རྗེ་ལྕགས་འདྲ་དང་ལྕགས་སྡིག །མཁན་གོང་མའི་སྙན་
བརྒྱུད་སྐོར་སོགས་མང་དུ་ཞུས། ། མཁན་དྲི་མེད་མདུན་ནས་སྙིང་ཐིག་སྔོན་འགྲོ་
ཀུན་བཟང་བླ་མ་སོགས་ཞུས། གྲྭ་ལག་ཡུལ་སྡེ་རྣམས་ལ་སྡོམ་བུ་བྱོན་ཏེ་དངོས་
རྫས་རྣམས་ལྷག་ལུས་མེད་པར་ལྗོན་པ་ལུང་དགོན་གྱི་བསྟན་རྩར་ཕུལ། དེ་ནས་
བླ་མ་བཀའ་དྲིན་ཅན་ཕྱག་སྤྲུལ་ཪིན་པོ་ཆེ་དང་མཇལ་བའི་སྐལ་བ་མ་བྱུང་
གསུངས། རང་གནས་སུ་གོང་མའི་སྙན་བརྒྱུད་ཕུར་པའི་བསྙེན་མཚམས་
བཞུགས་པས་གཏོར་མ་ལ་མེ་སྟག་འཕྲོ་བ། གཟིམ་ཁང་ཕྱི་ནང་ཀུན་དུ་དྲི་
བཟང་ཁྱབ་པ། ཐོད་པའི་བདུད་རྩི་སྦྲང་རྩི་ལྟར་དྲི་རོ་ཕུན་སུམ་ཚོགས་པ་དང་

མར་ཞུན་ལྟར་དབྱར་མི་རུལ་དགུན་མི་སྐོམ་པར་གྱུར་པས་དགེ་རྒན་ཨ་སངས་
ནས་བདུད་རྩི་དངོས་འདི་ལས་གཞན་ཅི་ཡོད་ཅེས་ལོ་མང་བར་དཀྱིལ་འཁོར་
དུ་ཚགས་དམ་པོས་འཇོག །ཤིང་རྟ་ལོར་གཏེར་སྲས་འཆི་མེད་ཞུས་ངོར་གོ་
འཇོའི་ཕྱོགས་སུ་བྱོན་ཏེ་ལམ་བར་དུ་ཡ་སོ་དགོན། གྱང་དཀར་དགོན་སོགས་ལ་
བྱོན་ཏེ་དབང་ཆོས་ཀྱིས་ཚིམ་པར་མཛད། གཏེར་སྲས་དགོན་དུ་བྱོན་ཏེ་རྒྱལ་
ཁམས་སྤྱིའི་རིམ་གྲོ་ཕུར་སྲི་སོགས་ཟླ་ཤས་ཞིག་བསྒྲུབ། ཟླ་གཅིག་ཙམ་གོང་མའི་
སྙན་བརྒྱུད་ཕུར་པའི་བསྙེན་མཚམས་བཞུགས་པས་སྒྲུབ་གཏོར་ལ་འཇའ་འོད་
འཕྲོ་བ། ཐོད་པའི་ཆང་དེ་བུར་ཁུ་ལྟ་བུ་བདུད་རྩིར་གྱུར་ཏེ་ནར་མོ་དར་སྐུད་
ལྟར་འཐེན་རྒྱུ་ཡོད་པ་དྲི་རོ་བཟང་བ་གཏེར་སྲས་དང་བཅས་པས་མྱོང་ཞིང་
དངོས་གྲུབ་བླངས། ཚ་རག་དང་གསེར་ལྡན། རྒྱལ་སྲས། གནས་འགོ། རྡི་ལྷ།
སྨན་ཆུ་ཁང་། རྒྱ་ར་དགོན། འཁོར་ཆེན། སྐོར་ཁང༌། རྒྱན་སོང་། ཆོས་རྗེད། སྦ་
ནག །བསམ་འགྲུབ་དགོན་སོགས་སུ་བྱོན་ཏེ་སྙིང་ཐིག་པོད་གཉིས་དང་། ཞི་
ཁྲོའི་དབང་རྒྱས་འབྲིང་བསྡུས་གསུམ། ཐུགས་ཆེན་སྟོང་དབང་སོགས་སྨིན་གྲོལ་
མང་དུ་གསུངས། སྟག་མོ་དགོན་དུ་བྱོན་ཏེ་ཀླུ་རྒྱལ་མི་མགོ་ཆུ་མིག་ན་མར་གྱི་
སྦལ་པ་བཅའ། ལྟོ་བ་ན་ལས་བཞིའི་སྲུང་འཁོར་བཅུག་ནས་ཆུ་མིག་དེ་ན་སྦས་
པ་ལ་སྤྲུལ་རིན་པོ་ཆེས་རྡོ་ཞིག་བསླང་བ་ན་བུ་ག་གཏིང་ཟབ་ནང་ནས་རླངས་
པ་ཐོལ་གྱིས་འཕྱུར་བ་དེར་མར་གྱི་སྦལ་པ་དེ་འཕང་བས་དངོས་སུ་སྦལ་པར་
གྱུར། ཕྱི་ཉིན་ཞག་ཤས་སུ་བལྟར་ཕྱིན་ནའང་སྔར་མར་གྱིས་བཅའ་བའི་སྦལ་པ་
དང་གཟུགས་ཁ་དོག་ཁྱད་པར་རྡུལ་ཙམ་མེད་པ་སྐུ་འཁོར་དང་དགོན་སྡེ་ཀུན་
གྱིས་མངོན་སུམ་དུ་མཐོང་། ད་ལྟའང་དེ་ཕྱོགས་ཀྱི་བླ་མ་ཆ་ཤས་དང་སྨྱོ་ཤུལ་གྱི་
བླ་མ་དཔལ་རྒྱལ་སོགས་དེར་བཞུགས་ཀུན་ལ་བཤད་རྒྱུ་སྣང་བས་རང་གིས་དེ་

རྣམས་ལས་ཐོས། དེ་ནི་ཚད་ཕེབས་འཕགས་པའི་འབྲས་རྟགས་རྒྱུད་ལས་
གསུངས་པ་བཞིན་ནོ། །དེ་ལྟར་གང་དུ་ཕེབས་པའི་ཡུལ་ཁམས་སུ་དགེ་ཞིང་བཀྲ་
ཤིས་པ་དང་ནད་མུག་མཚོན་འཁྲུག་ཞི་བ། རྩྭ་དང་ལོ་ཕྱུག་འཕེལ་བ་སོགས་
བཀྲ་ཤིས་པའི་ལྟས་ངོ་མཚར་ཅན་མང་པོ་དེང་སང་བཤད་རྒྱུ་སྣང༌། ལོ་གཅིག་
ཙམ་འགོར་ནས་ཚུར་བྱོན་པའི་དུས་ཡང་སྤྲུལ་རིན་པོ་ཆེ་བླ་མ་དཔལ་རྒྱལ་གྱིས་
རྒྱབ་ཏུ་ཁུར་ནས་འོང་། དཔལ་ཡུལ་ལུང་པ་སྡུམ་རྭའི་ལམ་ཟུར་ཕ་ཝང་སྟེང་
ངལ་གསོ་བས་ཞབས་རྗེས་འདོམ་ལ་བཏབ་པ་ལྟར་གཉིས་བཞག་ཡོད་ཀྱང་དེང་
སང་རླངས་འཁོར་ལམ་གྱིས་བརླག་སོང་ཞེས་བླ་མ་དཔལ་རྒྱལ་ངག་ལས་ཐོས།
དངོས་ནོར་གཏོས་ཆེ་བ་རྙེད་པ་རྣམས་ཨ་རྡོར་རིན་པོ་ཆེས་དགོན་གཞུང་དང་
བཤད་གྲྭའི་ཆེད་དུ་འབུལ་བ་ལས་བདག་བཟུང་གཏན་མ་གནང་། མཁན་ཨོ་
རྒྱན་རིག་འཛིན་དང་ཨ་སངས་བཅས་ཁྲོ་འབར་གནས་སུ་སྔོན་འགྲོ་ཀུན་བཟང་
བླ་མ་དང་ཟིན་བྲིས་གཉིས་སྦྲགས་སྟེང་ནས་བློ་སྦྱོང་ཞག་བརྒྱ་བཞུགས་སྐབས།
དལ་འབྱོར་རྙེད་དཀའ་དང་མི་རྟག་པ་ལ་ཐུགས་སྦྱོང་མཛད་པས་དོ་ནུབ་ཤི་
ནས་སངས་ནངས་པར་ཨེ་སྡོད་མི་ཤེས་སྙམ་ནས་ངེས་ཤེས་བརྟན་པོ་བཅོས་
མིན་དུ་སྐྱེས། ནུབ་མོར་ཕོར་པ་ཁ་སྦུབས་ཏེ་འཇོག་པ་དང་། དངོས་ནོར་ལ་
འཛིན་ཞེན་དང་བྲལ་བས་འདོད་ཆུང་ཆོག་ཤེས་འཕགས་པའི་རིགས་སུ་གྱུར།
འཁོར་བའི་ཉེས་དམིགས་སྐབས་ཉིན་མཚན་མེད་པར་སྙིང་འགས་པ་ལྟར་
འཁོར་བ་ལ་སྐྱོ་ཤས་དང་ངེས་འབྱུང་གི་རྒྱུད་བརླན་ཅིང་འཁོར་བའི་སེམས་
ཅན་གྱི་སྡུག་བསྔལ་ལ་བསམ་པས་མཚན་མོར་གཉིད་མི་ཁུག་ཅིང་། བཤུམ་པ་
འབའ་ཞིག་མཛད་པས་གྲྭ་འཁོར་རྣམས་ཀྱིས་ལྡོག་མི་ཐུབ་པ་བྱུང་། ལས་འབྲས་
སྐབས་བརྟན་གཡོ་དངོས་པོ་ཐམས་ཅད་རང་བཞིན་མ་གྲུབ་པ་རྨི་ལམ་སྒྱུ་མ་ལྟ་

བུ་ལམ་ལམ་དུ་ཤར་ཞིང་། དེ་ཡང་ཞི་ནས་སྟོང་ཉིད་སྤྲོས་བྲལ་ཆེན་པོའི་ངང་དུ་
འཛིན་རྟོག་ཕྲ་རགས་ཐམས་ཅད་ནུབ་སྟེ་འོད་གསལ་གྱི་ངང་ཡུན་དུ་འབྱམས་
ཀླས་སུ་ལུས་འགྲོ་བས་ཕྱིས་སུ་སྤྲུལ་རིན་པོ་ཆེ་ཨ་རིག་མདུན་རྫོགས་ཆེན་གྱི་ཁྲི་
ཞུ་དུས་འདི་ག་ལས་བོགས་དབྱུང་དུ་མ་བྱུང་གསུངས། རྡོར་སེམས་སྒོམ་བཟླས་
དུས་སྐུ་ལུས་ལས་སྲོག་ཆགས་རིགས་མི་མཐུན་པ་དུ་མ་དང་། དུད་སོལ་ཁུ་བ་
དང་རླུང་ཞག་གི་རྣམ་པ་མང་པོ་ཕྱིར་ཐོན་པ་དངོས་ཉམས་སུ་བྱུང་ཞིག་རྡོར་
སེམས་འོད་དུ་ཞུ་སྐབས་རང་ལུས་རྡོར་སེམས་དངོས་སུ་གྱུར་ཏེ་དྭངས་གསལ་
སྒྲིབ་གཡོག་དང་བྲལ་བའི་ལུས་ཤེལ་གོང་ལྟ་བུའི་ཉམས་ཤར། བླ་མའི་རྣལ་
འབྱོར་སྐབས་ཕྱག་སྤྲུལ་རིན་པོ་ཆེ་སྐུ་དངོས་ལྟ་བུ་རབ་བྱུང་ཆས་ཅན་ཆོས་གོས་
རྣམ་གསུམ་གསོལ་བ་རང་གི་སྤྱི་བོར་འཇའ་འོད་ཀྱི་ཀློང་ན་འོད་དང་འོད་ཟེར་
འཕྲོ་བཞིན་དགྱེས་ཉམས་ཀྱིས་བཞུགས་པའི་སྣང་བ་འཆར། དེ་ལ་གསོལ་བ་རྩེ་
གཅིག་ཏུ་བཏབ་པས་སྐད་ཅིག་གིས་ཨོ་རྒྱན་པདྨ་འབྱུང་གནས་དང་དབྱེར་མེད་
དུ་གནས་གྱུར་ཏེ་ཚེ་དབང་ཟབ་མོ་ཞིག་བསྐུར་བྱུང་བའི་རྐྱེན་ལས་རང་གི་ལུས་
ཐམས་ཅད་བདེ་ཕྲིལ་གྱིས་སོང་སྟེ་བདེ་སྟོང་ཡེ་ཤེས་ཆེན་པོས་ཁྱབ་པ་དེ་འདྲའི་
ཉམས་དེ་ཞག་མང་ཞིག་ལ་བྱུང་བས་བླ་མའི་བྱིན་རླབས་ཞུགས་པའི་རྟགས་སུ་
མངོན་གསུངས། ཉམས་ཀྱི་སྣང་ཆ་ལ་བཙན་རྡོ་རྗེ་ཁྲོ་འབར་དཔོན་གཡོག་
བདུན་པོའི་ཆིབས་སུ་རྟ་བཀྲ་ནག་ཕྱག་གཡས་ན་རྡོ་རྗེ་དང༌། གཡོན་སྦུད་པ་
འཛིན་པ་དངོས་སུ་བྱུང་སྟེ་ཁོ་བོ་རྣམས་ཁྱེད་ཀྱི་ཕྲིན་ལས་ལ་སྡོང་གྲོགས་བྱས་པ་
ལགས་ན་ཅི་བཅོལ་ཐམས་ཅད་མྱུར་དུ་སྒྲུབ་པའི་དམ་བཅའ་ཕུལ་བྱུང་བས་དེ་
དུས་གསོལ་བསྡུས་ཞིག་ཐོལ་བྱུང་དུ་བྲིས་གསུངས། དགུང་གྲངས་བཅོ་ལྔའི་དུས་
མཁན་ཨོ་རྒྱན་རིག་འཇིན་མདུན་རྒྱལ་བའི་བཀའ་འགྱུར་སྡེ་པར་པོད་བརྒྱ་དང་

གསུམ་གྱི་ལུང་ཡོངས་རྫོགས་ཞུས་ཏེ་རང་ཡང་ཡི་གེ་ལ་ལྟས་ཏེ་ཕྲེང་གཅིག་
ཡེངས་མ་ཤོར། མཁན་པོའི་བཀའ་དྲིན་ལས་བར་ཆད་ཅི་ཡང་མ་བྱུང་བས་
དཀོན་མཆོག་ཐུགས་རྗེས་བསྐྱབས་སོང་གསུངས། དེ་སྐོར་འཕགས་ཡུལ་དུ་བློས་
དཔག་པར་དཀའ་བའི་གནས་སུ། སྟོན་མཆོག་ཐུབ་པའི་དབང་པོ་རྣམ་འདྲེན་
བཞི་པ་མཚན་དཔེ་འོད་དང་འོད་ཟེར་བསམ་གྱིས་མི་ཁྱབ་པ་འཕྲོ་བ་དང་།
ཉན་རང་བྱང་སེམས་གྲངས་མེད་པའི་འཁོར་ལ་ཟབ་རྒྱས་ཆོས་ཀྱི་འཁོར་ལོ་རྒྱ་
ཆེར་བསྐོར་བའི་གྲལ་དུ་རང་ཡང་ད་ལྟའི་སྣང་བ་དང་ཡེ་མི་འདྲ་བའི་ལི་ཙཱ་
བིའི་བག་ཆགས་སད་དེ་ཆོས་ཉན་པའི་གྲལ་དུ་ཡོད་པ་དངོས་ཉམས་མ་ངེས་
པར་ཅི་རིགས་པར་བྱུང༌། སྤྲུལ་ཨ་རྡོའི་མདུན་བཀའ་བརྒྱད་ཁྲོ་རོལ། དགོངས་
པ་ཟངས་ཐལ། གོང་མའི་སྒྲོལ་མ་སོགས་སྨིན་བྱེད་དབང་ཚན་རྣམས་དང་
བཀའ་འབུམ་ཡོངས་རྫོགས། སྙིང་ཐིག་རྩ་རླུང་གཏུམ་མོ་བཅས་རང་གཅིག་པུ་
ལ་གསུངས། ཀུན་མཁྱེན་ཆེན་པོའི་མཛོད་བདུན་ངལ་གསོ་སྐོར་གསུམ་གསུང་
འཐོར་དང་བཅས་ཡོངས་རྫོགས་ཞུས། དེ་ནས་དུས་ངན་མེ་ལྕེ་བཞིན་ཇེ་མཆེད་
རང་དུ་གྱུར་པས་སྐྱབས་རྗེ་བཀའ་དྲིན་ཅན་སྤྲུལ་ཨ་རྡོ་བཙོན་ཁང་དུ་ཁྲིད།
དང་ཞང་པོ་ཡང་དེ་རྗེས་སུ་ཁྲིད། དགོན་པའི་རྟེན་རྣམས་ཤུལ་མེད་བརླག།ས་
ཕག་ལོར་སྤྲུལ་ཨ་རྡོ་ངོ་མཚར་བའི་རྟགས་དང་བཅས་འདས། ཕྱི་ལོར་ཞང་པོ་
ཡང་བཙོན་ཁང་དུ་འཆི། སྐྱབས་བྲལ་མགོན་མེད་བདག་གཅིག་བུར་ལུས།
འཐབ་རྩོད་དང་བརྡུང་བརྡེག་ཐོག་ཆར་ལྟར་བྱས། བྱིས་པ་ནར་མ་སོན་པ་སྤྲང་
ཆུང་ལྟ་བུ་བདག་ལ་ཉེས་པ་རི་རབ་ལྟ་བུ་བགྲངས། བཟའ་རྒྱུ་ནི་མེད། གོས་
གཅེར་སྐྱོབ་ཙམ་ལས་མེད། དེ་སྟེང་དུ་ཀུན་གྱིས་བརྙས་པ་བྱེད། ཉམས་ཐག་
པའི་སྡུག་བསྔལ་གྱིས་མནར་ཡང་འཁོར་བའི་བདེ་སྡུག་ཐམས་ཅད་བདེན་མེད་

སྒྱུ་མ་རྨི་ལམ་གྱི་རྣམ་རོལ་དུ་ཤར་བས་མི་རྟག་པའི་བསྐུལ་མ་ལྟ་བུ་བྱུང་། རང་
ལ་གནོད་པར་བྱེད་པའི་མི་རྣམས་ལ་རང་གི་བདེ་བའི་རྒྱུ་འབྲས་གཞན་ལ་
བསྔོས་ཤིང་གཞན་གྱི་སྡུག་བསྔལ་བདག་ལ་ཚེ་འདིར་དུས་ད་ལྟ་ཉིད་དུ་སྨིན་
པར་ཤོག་ཅེས་བདེ་སྡུག་བཏང་ལེན་ལས་བསམ་ངན་ཞིག་དུས་ནམ་ཡང་འཆང་
མ་མྱོང་བ་སྲས་བཅས་རྒྱལ་བ་དཔང་པོར་བཞག་ཆོག །བཙོན་དུ་ལོ་ངོ་གསུམ་
ཙམ་ནས་རང་གནས་སུ་ཕེབས་ཀྱང་དགོན་པ་དང་རྟེན་རྣམས་ཤུལ་མེད་དུ་
གྱུར་འདུག །སྐྱབས་རྟེན་གཅིག་པུ་ཨ་རྡོ་ནི་འདས། བློ་རྟེན་གཅིག་པུ་ཞང་
སངས་རྒྱས་ནི་འཆི། སྡོད་གནས་གཅིག་པུ་དགོན་པ་ནི་རལ། མི་རྣམས་ཀྱི་སྣང་
བ་འགྱུར་ཏེ་དགེ་སེམས་སྐད་ཅིག་ཙམ་སྐྱེད་མཁན་ནི་མེད། ཉེས་མེད་བདག་
ལའང་དགྲ་བཞིན་བལྟ་བ་ལས་མེད་པས་འཁོར་བ་མཐོ་དམན་གང་དུ་སྐྱེས་
ཀྱང་སྡུག་བསྔལ་དུ་ཤེས་ཏེ་སྐྱོ་ཤས་དང་ངེས་འབྱུང་བཅོས་མིན་རང་ཤུགས་སུ་
སྐྱེས། དེ་ན་གནས་པའི་སེམས་ཅན་རྣམས་བདག་མེད་བདག་ཏུ་འཛིན་པས་
བསམ་སྦྱོར་ལོག་ལམ་དུ་འཁྱམས་པ་རྣམས་ལ་སྙིང་རྗེ་ཤུགས་དྲག་པོས་བསྔོ་
སྨོན་རྣམ་པར་དག་པ་རེ་ལ་ནམ་ཡང་བརྩོན་པ་མ་བཏང་གསུངས། ཟླ་གཅིག་
ཙམ་ན་ཡང་དཔལ་ཡུལ་བཙོན་ཁང་དུ་སོད་སོད་ཆོད་ཆོད་ཀྱིས་དེད་དེ་ཁྲིད་
སོང་ཡང་ད་ནི་ཅི་རེད་ནའང་རེད། ཅི་བྱུང་ཅི་འགྱུར་ཐམས་ཅད་བདེན་མེད་
སྟོང་ཉིད་ཀྱི་རང་བཞིན་དུ་ཤེས་པས་སེམས་སྡུག་གཏན་ནས་བསམ་མ་མྱོང་
ཞེས་ཕྱིས་རྒྱུད་སྡེ་བཤད་གྲྭ་གསར་འཛུགས་སྐབས། ཀཿཐོག་དང་སྨྱོ་ཤུལ་བཤད་
གྲྭ་འདུས་པ་བརྒྱ་ཁྲག་དབུས་སུ་གསུང་གསང་མཐོན་པོས་གསུངས་པ་དམན་བུ་
བདག་ཀྱང་གྲལ་མཐར་ཡོད་པས་དངོས་སུ་ཐོས། དགུང་གྲངས་བཅུ་དགུ་ཆུ་
སྟག་ལོའི་ཟླ་བཞི་པའི་ནང་བཙོན་ལས་ཐར་ཏེ་དེ་ལོའི་ཟླ་བཅུ་གཉིས་པའི་ཚེས་

བཅོ་བརྒྱད་ཉིན་རྒྱལ་ཁབ་ཀྱིས་རྫོང་མི་དམངས་ཆབ་སྲིད་གྲོས་མོལ་ཁང་དུ་
བཞག །དེ་ཚུན་ཟས་གོས་ལ་དཀའ་ཚེགས་མ་བྱུང༌། དེ་ནས་རང་ལོ་སོ་གཅིག་
བར་དུ་དཔལ་ཡུལ་རྫོང་ནང་ལས་བྱེད་དཀྱུས་མ་ལྟར་དུ་བསྡད་པ་ཡིན་
གསུངས། དེ་དག་གི་སྐབས་ཀུན་ཏུ་བློ་སྦྱོང་ཁོ་ནར་བརྩོན་པས་ཐུགས་དམ་
བོགས་འདོན་གོང་འཕེལ་དུ་གྱུར་ཏེ། སྣོད་བཅུད་སྡིག་པས་བཀང་བའི་ཚེ། །
རྐྱེན་ངན་བྱང་ཆུབ་ལམ་དུ་འགྱུར། །ཞེས་གསུངས་པ་ལྟར་རོ། །གོང་མའི་ལུང་
དོན་ལྟར་ཡེ་ཤེས་ཀྱི་རིག་མ་བཀྲ་ཤིས་སྒྲོལ་མ་ཁབ་ཏུ་བཞེས། ཤིང་འབྲུག་ལོ་
ཧོར་ཟླ་བཅུ་གཅིག་པའི་ཚེས་ལྔ་ཉི་ཤར་དུས་ལྷ་སྲས་བཤད་སྒྲུབ་བསྟན་འཛིན་
ངོ་མཚར་བའི་ལྟས་དང་བཅས་འཁྲུངས། ཁྲོམ་ཡིད་བཞིན་སྤྲུལ་སྐུ་ཨ་རིག་ནས་
བླ་མ་ལུང་རྟོགས་སྤྲུལ་སྐུར་ངོས་འཛིན་གནང་སྟེ་གོང་མའི་བརྒྱུད་པ་ཟིན་པ་
ཞིག་ཡོང་གསུངས། ཡུམ་སྲས་འཁོར་དང་བཅས་པ་ལྷ་ལྡན་ཇོ་བོ་རིན་པོ་ཆེ་
མཇལ་བར་ཕེབས་ཏེ་མཆོད་སྤྲིན་ཟབ་རྒྱས་ཕུལ། ཡབ་པདྨ་ཚེ་དབང་བཙོན་
ལས་ཐར་ཏེ་ཉེ་འབྲེལ་དང་བཅས་མཉམ་དུ་ཀོང་ཡུལ་བྱོན་ཏེ་ཟླ་ཤས་བཞུགས་
པས་སེམས་བདེ་མོ་བྱུང་གསུངས། ཡུམ་སྲས་དང་བཅས་ཨ་རིག་མདུན་དུ་བྱོན་
པས་ཁོ་བོ་ལ་མཁན་གོང་མ་བཀའ་དྲིན་ཅན་ནས་ད་ལྟར་ཁྱོད་ངའི་མདུན་
བཅར་བ་ལགས་ཀྱང་ཕྱིས་སུ་ངེད་ཕ་བུ་མ་གསུམ་ཁྱོད་ཀྱི་མདུན་དུ་འོང་བ་ཡིན་
ཞེས་གསུངས་པ་དེ་དུས་ཐོག་སྨིན་གསུངས་ནས་བཤུམས། དགྱེས་ཚོར་ཆེན་
པོའི་སྒོ་ནས་ཡང་གསང་རྫོགས་པ་ཆེན་པོ་སྙན་བརྒྱུད་ཁྲིད་གོང་མའི་ཕྱག་
བཞེས་འདི་དང་འདི་འདྲ་མཛད་དར་ཞེས་ཞིབ་ཏུ་གསུངས། རང་གི་ཉམས་
རྟོགས་རྣམས་ཚུལ་བཞིན་དུ་ཞུས་པས་ཐུགས་ཤིན་ཏུ་དགྱེས་ཏེ་དེ་ག་ལས་ཅི་
ཡོད། འོན་ཀྱང་ད་རེས་ཀྱི་ཐེངས་འདི་ལ་ངོ་སྤྲོད་དེ་བརྡ་བསྟན་པ་ཙམ་ལས་མི་

དགོས་པས་ངོ་མཚར་ཆེ་ཚུལ་ནང་ལུགས་སུ་མང་དུ་སྩལ། ལྷ་སྲས་རིན་པོ་ཆེ་ལ་
ཁྱེད་གོང་མའི་མཛད་ཕྲིན་ལྟར་འོང་ཞེས་གསུངས་ནས་མཚན་ཚུལ་ཁྲིམས་བློ་
གྲོས་གསོལ། དཔལ་ཡུལ་གྲུབ་དབང་རིན་པོ་ཆེས་ལུང་རྟོགས་ཡང་སྤྲུལ་དུ་ངོས་
འཛིན་མཛད་པས་དོན་མཐུན་དུ་གྱུར། ཀཿཐོག་མཁན་རྒྱལ་མཚན་འོད་ཟེར་
སོགས་འདུས་པ་ཆ་ཤས་ལ་སྙིང་ཐིག་ཚེ་དབང་སོགས་སྩལ། མཁན་རིན་པོ་ཆེས་
མཁྱེན་ཀོང་མཆོག་གསུམ་གྱི་ཕྱག་ཐམ་ཅན་གུ་རུའི་ཐང་ག་དང་། དགེ་རྩེ་པཎ་
ཆེན་གྱི་ཞལ་ཕོར། ལི་མའི་གསེར་སྐུ། པཎ་ཞུ་སོགས་ཕུལ་ཏེ་དེང་སང་བསྟན་
པའི་གཉེར་ཁ་ཁྱེད་ལ་རག་ལས་ཚུལ་གྱིས་ཞུ་བ་མང་དུ་འབུལ། རང་གནས་སུ་
བླ་བྲང་ཁང་དང་དེ་ནས་དགོན་པའི་འདུ་ཁང་ཆེན་པོ་བཞེངས་པར་ཟླ་ཤས་
ཀྱིས་ཟིན་པས་ཤིང་བཟོ་སོགས་ཀུན་ངོ་མཚར་བར་རྩི།  ཀ་རིང་རྣམས་མི་རེ་
ཟུང་གིས་འདྲེན་ཐུབ་པས་ཀ་བ་རྣམས་རྟ་ཟོག་དེད་པ་བཞིན་དེད་དེ་འོང་བ་
ཡིན་ཞེས་ཁ་མཚར་གླེང་རྒྱུ་བྱུང༌། དོན་ལ་རིན་པོ་ཆེའི་ཐུགས་བསྐྱེད་དང་སྲུང་
མ་རྣམས་ཀྱིས་སྡོང་གྲོགས་ཁོ་ན་ལས་བྱུང་བས་རྟེན་དང་བརྟེན་པ་རྣམས་ལ་
བྱིན་རླབས་ཀྱི་བབས་གཞན་ལས་ཁྱད་པར་འཕགས། མཁན་རིན་པོ་ཆེ་མུན་
སེལ་གྱི་བདག་རྐྱེན་གཙོ་བོ་ལས་མཁན་གོང་མའི་བཀའ་འབུམ་ཤིང་པར་དུ་
བཀོད། ཤིང་བྱི་ལོར་སྤྲུལ་བློ་དགའ་དང་མཁན་རིན་པོ་ཆེ་རྒྱལ་མཚན་འོད་ཟེར་
ཞུས་ངོར་དཔལ་ཀཿཐོག་ཉིན་དགོན་བསམ་གཏན་ཆོས་གླིང་དུ་མཁན་ཆེན་
རིན་པོ་ཆེ་རྒྱལ་མཆན་འོད་ཟེར་དང་མཁན་འཇམ་དབྱངས་རྒྱལ་མཚན། སྤྲུལ་བློ་
དགའ། འཇམ་སྤྲུལ། དགེ་སྤྲུལ་སོགས་གཞི་བྱེས་མཁན་སྤྲུལ་འགྲོ་དོན་ནུས་ངེས་
དུ་མ་ལ་རིན་ཆེན་གཏེར་མཛོད་སྨིན་བྱེད་ཡོངས་རྫོགས་གསུངས། བར་ཆད་ཅི་
ཡང་མ་བྱུང་བས་གེགས་མེད་དུ་གྲུབ་མཐར་ཡུལ་སྡེ་སྟོང་ཕྲག་མང་པོ་ལ་ཀཿ

དམ་པའི་འོད་ཆོག་གི་དབང་ལ་བརྟེན་ནས་བླང་དོར་གྱི་བསླབ་བྱ་དང་དགོན་
སྡེ་གསར་བཞེངས་ལ་ཀུན་གྱི་འབད་དགོས་ཚུལ་བསྐུལ་མ་མཛད་པས་ཀུན་
དགའ་ཞིང་དེ་བཞིན་བྱས་པའི་དམ་བཅའ་ཕུལ། བླ་སྤྲུལ་ཁག་སོ་སོ་ནས་དབང་
ཡོན་བློར་མི་ཤོངས་ཙམ་ཕུལ་ཀྱང་སྒོར་གཅིག་མ་བླངས་ནས་ཕྱིར་གནང་།
དབང་བཏོན་པ་ནི་ཀཿཐོག་དགོན་པ་ལ་ཞབས་འདེགས་ཀྱི་ཚུལ་དུ་དམིགས་པ་
ཡིན་གསུངས། དངུལ་གྱི་དུང་དམར་ལ་གསེར་གྱིས་བཀྲ་མ་གཞུ་འདོམ་བཞི་པ་
ཅན་སྤུས་ལེགས་ཞིག་ཀཿཐོག་དགོན་པའི་བསྟན་རྩར་ཕུལ་བས་དེང་སང་ཡོད་
པ་འདིའོ། །ས་འབྲུག་ཟླ་བཅུ་གཉིས་པའི་ཚེས་བཞི་ཉིན་རྒྱལ་ཁབ་ཀྱིས་རྫོང་
ནང་བཞུགས་མི་དགོས་པའི་གནང་བ་ཐོབ་སྟེ་རང་གནས་སུ་ཕེབས་དུས་དགོན་
པའི་ཟུར་རི་བཀྲའི་ནང་ལྟ་བུ་ནས་རྔ་རོལ་དུང་རྒྱ་གླིང་སོགས་མདོར་ན་རོལ་མོ་
སྣ་ཚོགས་པའི་སྒྲ་ཀུན་གྱིས་མཐུན་པར་ཐོས། ནུབ་མོ་མཚན་གུང་ཙམ་ན་རི་
བཀྲའི་རྩེ་ནས་དང་པོ་འོད་དཀར་པོ་མེ་ལོང་ཙམ་པ་ཞིག་ཤར་བ་ལ་ཇེ་ཆེར་
གྱུར་ཏེ་དགོན་པའི་ཀླད་ཙམ་དུ་བྱུང་དུས་ལྷ་བྲིས་མཁས་པས་ཚོན་གྱིས་བྲིས་པ་
ལྟར་དགའ་འཁྱིལ་ཆེན་པོ་ཞིག་གྱུར། ཀུན་འུར་ཏེ་བལྟས་པས་འོད་ཀྱིས་ས་རྡོ་
དང་རྩི་ཤིང་ཐམས་ཅད་མཐོང་སྟེ་འབྱེད་ནུས་པ་ཙམ་བྱུང་བ་དང་། རི་ཐམས་
ཅད་སྔ་ལས་སྣུམ་བག་དང་ལྡན་པ་བྱུང་ཚུལ་དེང་སང་ཀུན་གྱིས་བཤད་རྒྱུ་
འདུག །དེ་ལོར་རྩ་བའི་བླ་མ་ཨ་རིག་དགོངས་པ་ཞི་དབྱིངས་སུ་གཟིགས་པར་
མཆོད་འབུལ་སོགས་རྒྱས་སྤྲོས་ཕུལ། ས་སྦྲུལ་ཟླ་གསུམ་པའི་ཚེས་བདུན་ཉིན་
རང་དགོན་ལྗོན་པ་ལུང་དུ་རིན་ཆེན་གཏེར་མཛོད་ཆེན་པོའི་དབུ་བཟུང་སྟེ།
ཕྱག་སྤྲུལ་དང་། མཁན་ཨ་ཁྱུང་། ནམ་མཁའི་སྙིང་པོ། དྲུང་སྤྲུལ། གསེར་ལྡན་
སྤྲུལ། བླ་མ་མི་འགྱུར། མཁྱེན་རབ། རྦ་སྤྲུལ། བླ་མ་ཨོ་རྒྱན། རྒ་ཁམས་དབུས་

སྤྲུལ་སྐུ། ལི་ཐོག་དང་ཀཿཐོག་སོགས་ཕྱོགས་སོ་སོ་ནས་མཁན་སྤྲུལ་དང་བླ་སེཪ་
བཞི་བརྒྱ་དང་ལྔ་བཅུ་ཙམ་ལ་སྨིན་བྱེད་ཡོངས་རྫོགས་སུ་སྩལ་བས་གེགས་མེད་
ལེགས་པར་གྲུབ། དེ་ལོར་དགེ་རྩེ་གྲྭ་ལག་དགོན་དུ་མཁན་སྤྲུལ་བླ་སེཪ་ཉིས་སྟོང་
ཉེ་བར་རིན་ཆེན་གཏེར་མཛོད་སྨིན་བྱེད་ཡོངས་རྫོགས་གསུངས། བར་ཆད་ཅི་
ཡང་མ་བྱུང་བས་ལེགས་པར་གྲུབ་པས་རྩ་གསུམ་སྲུང་མ་རྣམས་ཀྱི་བྱིན་རླབས་
བདེན་མཐུ་ལས་བྱུང་ཞེས་གསུངས། དེ་དུས་མཁན་མུན་སེལ་རིན་པོ་ཆེ་ཆིབས་
ཐོག་ནས་གྲྭ་ལག་ཏུ་ཕེབས་ཏེ་མཆོག་གླིང་སོགས་རྩ་གསུམ་གྱི་དབང་ཚན་ཞུས།
ཐུབ་སྐུ་ལི་མ་བདུན་དང་སྔ་ཕྱི་སྒོར་ཁྲི་བདུན་གནང་བ་སོགས་དངོས་ནོར་རྒྱ་
ཆེར་འབུལ། སླར་ཆོས་སྒར་ཕྱིར་ཕེབས་ཏེ་སྒོམ་མེད་འོད་གསལ་ཐང་དུ་སློབ་
ཚོགས་མང་པོའི་དབུས་སུ་བདག་གི་མཁན་ཆེན་བླ་མའི་ཡང་སྲིད་རིན་པོ་ཆེ་ནི་
རྒྱལ་བ་ཀློང་ཆེན་རབ་འབྱམས་དང་རྣམ་དབྱེར་མི་འདུག་ཅེས་ཕྱག་ཐལ་མོ་སྤྱི་
བོར་སྦྱར་ནས་གསང་གསུམ་གྱི་ཡོན་ཏན་ལ་བསྔགས་བརྗོད་མང་དུ་མཛད། དེ་
སྐོར་གྱི་དབང་ཡོན་ཐམས་ཅད་ལྷག་ལུས་མེད་པ་དགོན་པའི་ཐུབ་ཆེན་ལྷ་ཁང་
བཞེངས་པའི་ཆེད་དུ་ཕར་ཕུལ་བས་ད་ལྟ་ཐུབ་ཆེན་ཁང་འདི་ཉིད་ཡིན་ནོ།
ཉག་འབྱུང་ཁུངས་དགོན་དུ་འབྱོར་ལྡན་ཡང་སྲིད་དམ་པ་བློ་དགའ་ནས་རིན་
གཏེར་གསུང་རྗེས་རང་ཡང་ཕེབས་དགོས་པའི་བཀའ་གསུང་བཞིན་ལྡོག་མ་
ནུས་པས་དེར་བྱོན་ཏེ་བསུ་བ་རྒྱ་ཆེ་ལ་རྟེན་འདུས་པ་སྟོང་ཕྲག་ལྷག་ལ་རྩ་
གསུམ་དང་ཚེ་དབང་གིས་སྨིན་པར་བྱས། འབུལ་ཡོན་སྐུ་གསུང་ཐུགས་རྟེན་
ཙམ་ལས་གཞན་རྣམས་ཕར་ཕུལ་ཏེ་དགོན་པའི་བསྟན་རྩར་བཞག །ལམ་དུ་
ཌཱཀྐི་དྲུག་བསྟོད་དགོན་དུ་བྱོན་ཏེ་སྐྱ་སེར་ཀུན་ལ་རྔོན་རྒྱ་དང་དགེ་སྡིག་སྤང་
བླང་སོགས་ཀྱི་ཆོས་ཐུན་ཞིག་གསུངས་ནས་རྟེན་གསུམ་ལ་རབ་ཏུ་གནས་པར་

མཛད། དེ་ནས་རང་དགོན་དུ་བྱོན་ཏེ་སྡེ་དགེ་ནས་བཀའ་འགྱུར་དང་བསྟན་
འགྱུར་ཆ་གཉིས་བསླུས་ཏེ་དགོན་གཞུང་དང་ཕྱིས་སུ་རྒྱུད་སྡེ་བཤད་གྲྭའི་ནང་
འཇོག །ཆུ་བྱ་ལོའི་ཟླ་དང་པོ་ནས་སྒར་གོང་མ་གཟིམ་སྐྱིལ་པདྨ་འོད་གླིང་དུ་ལོ་
གཅིག་བར་སྐུ་མཚམས་བཅད་རྒྱར་བཞུགས་ཏེ་རཏ་གླིང་ཚེ་སྒྲུབ་ལ་བརྟེན་ཚེ་
བསྙེན་བྱེ་བ། མ་ཎི་བྱེ་བ། སིདྡྷི་བྱེ་བ། ཕུར་པ་སྟོང་བཟློག་བཅས་སྒྲུབས་པས་
བར་ཆད་ཐམས་ཅད་སེལ། ཁྱད་པར་དུ་ལྷག་པའི་ལྷ་མཆོག་རྡོ་རྗེ་གཞོན་ནུ་
སོགས་ཀྱི་བྱིན་རླབས་ཀྱི་མཚན་མ་ལས་འགྲོ་དོན་དུས་ལ་བབས་པས་གཞན་
དོན་མཛད་པའི་ཕྲིན་ལས་ལ་བསྐུལ་མར་བརྟེན་ནས་རིམ་གྱིས་སློབ་མ་སྐྱོང་བ་
ཡིན་ནོ། །ཚེ་གེགས་སེལ་ཆེད་དུ་བཀའ་འགྱུར་དག་ཚར། ཚོགས་འབུམ་ཐེར།
གོང་མའི་གྲོ་ལོད་ཁྲི་བཟློག་དང༌། མཁན་མུན་སེལ་ནས་ཚེ་ཐར་འབུམ། མཁན་
ཨ་ཁྱུང་། ཁྲོམ་དགེ་དང་ཨ་བསེ། རྟ་ཁོག་བསམ་འགྲུབ། གཞུང་ས། བླ་མ་དཔལ་
རྒྱལ། ཨ་འཛི་ཚུལ་ཁྲིམས་བླ་མ། བྲག་ཡབ་བླ་མ་ཆོས་ལྡན་སོགས་ཀྱིས་ཚེ་ཐར་
གྲངས་མེད། རང་གི་ཕར་རྟ་ཟོག་གྀ་དགུ། ཀཿདཔལ། རག་ཆབ། སྟག་མོ། སྤོ་
འཛམ། ཡ་ཆེན། ཁྲོམ་དགེ། འདའ་ཁོ། རྡོ་ཁོ། ཨ་འཛོམས། ཨ་བསེ། ཡེ་ལེ་
སོགས་ལ་ཡོན་ཕུལ། ཀཿཐོག་ཞིང་སྤྲུལ་ཕྲིན་ལས་མགོན་པོས་སྟོང་གྲྭའི་དབུ་
བཞུགས་ཕེབས་དགོས་ཚུལ་གྱི་བཀའ་ལྡོག་མ་ནུས་པས་ཕེབས། ཚོགས་དབུས་
བརྟན་བཞུགས་ཁྲི་སྟོན་མཛད་དེ་གསེར་སྐུ་སོ་གཅིག་དང་དངོས་རྫས་དུ་མ་ཚེ་
ཐར་ཁྲི་གཅིག་ཕུལ་བ་སོགས་ལ་བརྟེན་ཚེ་འཕྲང་གི་འཇིགས་པ་ལས་སྐྱོབས་
སོང་གསུངས། ཀཿཐོག་ཚང་སྟོང་གྲྭ་ལ་འབྲེལ་འཇོག་ཏུ་སྒོར་ཁྲི་གཅིག་ཕུལ།
འདུས་པ་སྟོང་ཕྲག་བདུན་ལ་དབང་ཆོས་ཀྱིས་ཚིམ་པར་བྱས་པ་དང་མྱོང་གྲོལ་
སོགས་ལ་རྟེན་འབྲེལ་ཚད་གྲོལ་པའི་ལམ་ལ་བཀོད་པ་ནི་ཀཿཐོག་པའི་ཐུགས་རྗེ་

ཁོ་ན་ལས་བྱུང་གསུངས། དགོན་པའི་རྟེན་དང་འདུ་ཁང་སོགས་ལ་སྒོར་འབུམ་
ཕྲག་མང་པོ་སོང་བ་རེ་རེ་ནས་བླ་གྲྭ་རྣམས་ལ་ཞུས་ཏེ་ཀུན་གྱིས་བསྔོ་སྨོན་གྱིས་
མཚམས་སྦྱོར་བར་མཛད། དཔལ་ཡུལ་གྲུབ་དབང་པད་ནོར་རང་དགོན་དུ་
གདན་འདྲེན་ཞུས་ནས་དངོས་འབྱོར་གྱི་མཆོད་རྫས་ཕུལ་ཏེ་རྟེན་རྣམས་ལ་རབ་
ཏུ་གནས་པར་མཛད། རྒྱ་གར་ནས་སྨྱོ་ཤུལ་མཁན་འཇམ་དབྱངས་རྡོ་རྗེ་བྱོན་
ནས་ཞག་ཤས་བཞུགས་ཏེ་ཁོང་ལ་རྩ་གསུམ་དབང་དང་གོང་མའི་སྙན་བརྒྱུད་
ཁྲིད་སྐོར་ཆ་ཤས་ཕུལ། གསེར་ལྡན་སྤྲུལ་སྐུ་དང་གནས་འགོ་སྤྲུལ་སྐུ་སོགས་སློབ་
མ་རྣམས་ལ་སྔ་ཕྱི་རིམ་པ་བཞིན་སྔོན་འགྲོ་ཀུན་བཟང་བླ་མ་དང་ཟིན་བྲིས་
གཉིས་སྦྲགས་ཁྲིད་ནས་བློ་སྦྱོང་ཞག་བརྒྱ་སྔོན་དུ་འགྲོ་བ་དང་། འབུམ་ལྔ་ཚད་
ལྡན་སིདྡྷི་དང་བཅས་གྲུབ་རྗེས་མཁན་གོང་མའི་ཕྱག་བཞེས་སྙན་བརྒྱུད་ཁྲེགས་
ཆོད་ཀྱི་ཁྲིད་རྣམས་ལེགས་པར་སྩལ། དངོས་གཞིའི་སྐབས་རེས་བརྡ་ཐབས་དང་
། རེས་མྱོང་ཁྲིད་ལ་བརྟེན་པས་རྫོགས་ཆེན་རང་ངོ་འཕྲོད་པ་ཤ་སྟག་བྱུང་། སློབ་
མ་དེ་རྣམས་ལ་མགོ་སྨྲོས་ཙམ་དང༌། བར་དུ་ཁྲིད་གཞུང་ལུས་པ་དང་། མཇུག་
མ་རྫོགས་པ་སོགས་ནི་གཏན་མི་སྲིད་པས་དེང་སང་གྲགས་འུར་ཙམ་གྱིས་
རྫོགས་ཆེན་ཁྲིད་འཆད་རློམ་ཐོབ་རློམ་དང་གཏན་མི་འདྲ། འདི་གཅིག་པུ་ལ་
བསམ་ཤེས་རེ་ཡོད་ན་ཡང་གསང་རྫོགས་པ་ཆེན་པོ་འོད་གསལ་སྙིང་ཐིག་
བསྟན་པའི་ཤིང་རྟ་ཆེན་པོ་གཅིག་པུར་གྱུར་པ་ལགས་ན་ཞབས་པད་བསྟེན་པ་
རེ་བྱུང་ན་བསྐལ་ཆེན་མང་པོའི་དགེ་ཚོགས་རྒྱུ་ལས་དུས་འདིར་སྨིན་པས་ཨེ་མ་
སྐལ་བ་རེ་བཟང་སྙམ་པ་ནམ་ཡང་ཕྲན་གྱི་ཡིད་ལ་འཆར། དེ་ལྟར་སྔར་ཁྲིད་
ཐོབ་ནས་བརྟན་པ་ཅུང་ཟད་རེ་ཐོབ་པ་རྣམས་ལ་ཁྲིད་ཡིག་ཡེ་ཤེས་བླ་མ་སྔོན་
འགྲོ་རུ་ཤན་དང༌། དངོས་གཞི་ཁྲེགས་ཆོད་དང་ཐོད་རྒལ་གཉིས། མཐར་འཆི་

ཁ་སོགས་ངོ་སྤྲོད་རྣམས་ཡོངས་སུ་རྫོགས་པ་གསུངས། ཞལ་གྱལ་དུ་ཁྱོད་རྣམ་
པས་ཐོད་རྒལ་ཟེར་བ་མིག་ཆུ་ཐར་ཐོར་རེ་བྱུང་བ་ཉི་མ་ལ་བལྟས་པས་ད་དུང་
དགོས་པ་མེད། སྤྱིར་སྔོན་འགྲོ་དང༌། དངོས་གཞི། དེ་ལའང་ཁྲེགས་ཆོད་སྔོན་
དང་ཐོད་རྒལ་རྗེས་སུ་དགོས་པ་རྣམས་སྔོན་བྱོན་རིག་འཛིན་བརྒྱུད་པས་ཕྱག་
བཞེས་ནོར་མི་རུང་། ཐུན་མོང་སྔོན་འགྲོ་ཚད་ལྡན་ཁྲིད་གཞུང་ལྟར། །སྔོན་དུ་
བཏང་ནས་ཐོད་རྒལ་གཞི་མ་ལ། །ཁྲེགས་ཆོད་ལྟ་བ་གདེངས་སུ་གྱུར་པ་དགོས།
།དེའི་ཕྱིར་ཁྲེགས་ཆོད་ལྟ་བ་གནད་བསྣུན་ནས། །བརྟན་པ་ཐོབ་ནས་ཐོད་རྒལ་
བསྒོམ་པ་གནད། །ཅེས་གསུངས་པ་ལྟར་ཐོད་རྒལ་ཁྱད་ཆོས་དུ་མས་འཕགས་
ཀྱང་དང་པོ་ཁྲེགས་ཆོད་ལྟ་བ་ལ་བརྟན་པ་ཅུང་ཟད་མ་ཐོབ་ན་ཐོད་རྒལ་གྱིས་
མི་ཕན། དཔེར་ཁང་པའི་རྨངས་ལྟ་བུ་ཁྲེགས་ཆེད་དེ་ཡག་པོ་ཞིག་རེད་ན་ཐོད་
རྒལ་ལས་སླ་བར་འདུག །དེ་མིན་ན་འཛིན་ཞེན་ཁ་བསྣོན་ཙམ་ལས་ཕན་པ་
མེད། ཁྱོད་ཅག་རྣམས་དང་པོ་ཁྲེགས་ཆོད་ཉམས་ལེན་ལ་གཟོབ། ཡེངས་མའི་
ལམ་དུ་མི་ཚེ་ཟད་དུ་མ་བཅུག་རང་ཅག་རྣམས་ནམ་ཤི་སུས་ཤེས། འཆི་དུས་
ཆོས་ལས་ཕན་པ་གཞན་ག་ལ་ཡོད། བན་རྒན་རང་ཡང་ར་རྒན་གྱི་ཚེ་ཚད་ཙམ་
ལས་ཨེ་ཡོད་ཅི་ཤེས། དེ་བས་རང་གཞན་ཐམས་ཅད་ཚེ་འདིའི་བྱ་བ་ཐམས་
ཅད་མི་རོ་བཞིན་དུ་དོར་ནས་ཆོས་རྣམ་དག་རེ་སྒྲུབ་པ་གལ་ཆེ། ཞེས་སོགས་
ཆོས་ཐུན་ནམ་ཡིན་དུས་སུ་ཞལ་གདམས་མཚང་ཐོག་ཏུ་ཕོག་པའི་གསུང་ངོ་
མཚར་ཅན་རེ་གདམས་པའོ། །གོ་འཇོ་སྐོར་ཁང་རི་ཁྲོད་དུ་མཁན་གོང་མའི་
དངོས་སློབ་གཏེར་ཆེན་ངག་དབང་བསྟན་འཛིན་གྱི་ཡང་སྤྲུལ་ཨོ་རྒྱན་ཆེ་མཆོག་
སོགས་ཀྱིས་ཞུས་ངོར། རིན་ཆེན་གཏེར་མཛོད་མཁན་སྤྲུལ་བླ་སེར་ལྔ་བརྒྱ་ཙམ་
ལ་སྨིན་བྱེད་ཡོངས་རྫོགས་གསུངས། དེ་ལྟར་སྔ་ཕྱི་གཏེར་མཛོད་ཚར་བཞི་ལ་

དཀོན་མཆོག་ཐུགས་རྗེས་བར་ཆད་ཅུང་ཟད་ཀྱང་མ་བྱུང་ཞིང་། བསྟན་པ་སྤྱི་
དང་བྱེ་བྲག་སྔ་འགྱུར་བསྟན་པའི་ལྷག་ཞབས་སུ་སྐྱེས་པའི་དོན་འབྲས་དང་དེ་
དག་གི་སྐབས་ཀུན་ཏུ་ཡོན་འབུལ་དངོས་རྫས་ལ་ཅུང་ཟད་ཀྱང་རེ་འདོད་མེད།
བསྟན་འགྲོའི་དོན་དང་དགོན་སྡེ་སོ་སོའི་ཆེད་བཀའ་དྲིན་གཟོ་བར་སེམས་པ་
མ་གཏོགས་ཆོས་བརྒྱད་སོགས་བདག་དོན་དུ་ཅུང་ཟད་ཀྱང་ཀུན་བསླང་ངན་
པས་སྦགས་མ་མྱོང་ཞེས་གསུངས། རིན་གཏེར་བཞི་པ་གྲོགས་དན་མཁན་འཇམ་
དབྱངས་རྒྱལ་མཚན་ཡིན་པས་དེ་ནི་ཀཿཐོག་ཚང་གི་བཀའ་དྲིན་ཡིན་ནོ།།དེ་
ནས་གསེར་ལྡན་དགོན་དང༌། གནས་འགོ། སྟག་མོ། རྒྱལ་སྲས། གཏེར་སྲས། ར་
འགོ། ར་ཁྲིད། ཆོས་རྗེ། བསམ་འགྲུབ། སྦ་དགོན། བྲག་ནག་དགོན་སོགས་སུ་
ཕེབས་ཏེ་སོ་སོ་ལ་སྒོར་ཁྲི་ཕྲག་ཆ་ཤས་ཀྱི་ཐེབས་རྩ་བཞག་ཏེ་དམིགས་མེད་བསྔོ་
བས་ཟིན་པར་མཛད། ཁྲོམ་སྟོད། རྒྱ་ཤོད། སྐྱིད་མདུན། མཁར་ཐ་སོགས་ལ་
བྱོན། རི་རྒྱ་རྔོན་ཁྲིམས་སོགས་དཀར་པོ་དགེ་བའི་ལས་ལ་བཀོད་དེ་ཡུལ་ཕྱོགས་
བཀྲ་ཤིས་པར་མཛད། སྒོར་བཞི་ཁྲི་ཕུལ་བྱུང་བ་རྣམས་བཤད་གྲྭའི་ཐེབས་རྩ་
ལས་ཆུད་ཟོས་སུ་སྒོར་གཅིག་བཏང་མ་མྱོང་གསུངས། གྲྭ་ལག་དགོན་དུ་ཐུབ་
ཆེན་ལྷ་ཁང་ལེགས་པར་གྲུབ་པ་ལ་རབ་གནས་བྱོན། ཤིང་ཁྱི་ལོར་མཁན་རིན་
པོ་ཆེ་མུན་སེལ་དགོངས་པ་ཞི་དབྱིངས་སུ་གཟིགས་སར་བྱོན། སྐུ་གདུང་ཞུགས་
ལ་ཕུལ་ཏེ་མཁན་བསྟན་པ་དར་རྒྱས་སོགས་བླ་སེར་རྣམས་ཀྱི་བཞེད་དོན་
བསྐང་བར་མཛད། བསྟན་པའི་རྩ་བ་བཤད་སྒྲུབ་ཡིན་པ་དང་གོང་མའི་ཕྱག་
བཞེས་བཞིན་ལྗོན་པ་ལུང་དུ་བཤད་གྲྭའི་རྟེན་གཙུག་ལག་ཁང་དང་བཞུགས་
ཁང་བཅས་ལེགས་པར་གྲུབ། ་བརྟེན་པ་གཙོ་བོ་འཇམ་དབྱངས་ཆོས་འཁོར་
དང་། གཡས་སུ་གུ་རུ་རྒྱ་གར་མ་དང་ཀློང་ཆེན། གཡོན་དུ་མཁན་ཆེན་བྷོ་དྷི་ས་

ཏྭ་དང་ཆོས་རྗེ་མི་ཕམ་རིན་པོ་ཆེ་བཅས་ལྷ་མཁན་ལྷུན་རྒྱལ་སོགས་ཀྱིས་ཕྱག་
བཟོ་སྟེ་ཕྱི་ནང་གི་བཀོད་པ་དང་སྟེང་ཁང་དུ་གསེར་ཁང་གཉིས་བཅས་གེགས་
མེད་དུ་གྲུབ། ཤིང་ཕག་ལོར་དཔལ་ཀཿཐོག་ཏུ་ཞིང་སྤྲུལ་རིན་པོ་ཆེ་སོགས་ཀྱིས་
བཀའ་ལས་ཕྱོགས་ཀྱི་དགེ་འདུན་ཁྲི་གྲྭ་ཚོགས་པའི་དབུ་བཞུགས་བྱོན་ཏེ་མཐར་
དགེ་འདུན་ཁྲི་ལྷག་ཙམ་ལ་དབང་ཆོས་ཀྱིས་འབྲེལ་བར་མཛད། མཆོག་སྤྲུལ་
ཤེས་རབ་འོད་ཟེར་གྱིས་ཞུས་ངོར་གྲུབ་ཆེན་པདྨ་བདུད་འདུལ་གྱི་གདན་ས་
བསྐལ་བཟང་དགོན་དུ་ཟངས་གསེར་ལས་གྲུབ་པ་མཁན་སློབ་ཆོས་གསུམ་རྩེག་
ཚད་ཅན་བཞེངས་པར་རབ་གནས་མཛད་དེ་འདུས་པ་མང་པོ་ལ་དབང་དང་
ཆོས་ཀྱིས་ཚིམ་པར་མཛད། ཞི་བ་དགོན་དུ་འཁྱུགས་ཙམ་ཕེབས་ཏེ་འདུ་ཁང་
གསར་སྐྲུན་ལ་རབ་གནས་མཛད། ས་སྟག་ལོ་ཟླ་བ་བཅུ་པའི་ཚེས་བཞི་ཉིན་
གདན་ས་ལྗོན་པ་ལུང་ཀུན་མཁྱེན་མདོ་སྔགས་བཤད་སྒྲུབ་ཆོས་གླིང་དུ་བཤད་
གྲྭ་གསར་འཛུགས་མཛད་དེ་ཀཿཐོག་བཤད་གྲྭ་ནས་མཁན་སྤྲུལ་མང་པོ་དང་
འདུས་པ་བརྒྱ་ལྷག་ཙམ་ལ་ཀུན་མཁྱེན་ཆེན་པོའི་བླ་སྒྲུབ་ཐིག་ལེའི་རྒྱ་ཅན་དང་།
མཆོག་གླིང་གཏེར་བྱོས་འཇམ་དཔལ་སྨྲ་སེང་། མཁན་གོང་མའི་འཇམ་དཔལ་
རྒྱུད་ལུང་བཅས་ཀྱིས་དབང་གིས་སྨིན་པར་མཛད། གོང་མའི་བཅའ་ཡིག་གིས་
དབུ་བཟུང་སྟེ། ཕྱི་ནང་གི་ཀུན་སྤྱོད། སྤང་བླང་གི་གནད། གཞི་ཚུལ་ཁྲིམས་
རྣམ་དག །མདོ་རྒྱུད་བསྟན་བཅོས་རྣམས་ལ་དང་པོ་ཐོས་པ་དགོས་ཚུལ། དེ་
ནས་བར་དུ་བསམ་པས་རང་རྒྱུད་ལ་སྦྱར་ཏེ་སེམས་འདུལ་སྦྱོང་དགོས་ཚུལ། ཐ་
མར་སྒོམ་པས་ཉོན་མོངས་ལས་གྲོལ་ཚུལ། དུས་རྣམ་ཀུན་ཏུ་རྒྱལ་བའི་གསུང་རྡོ་
རྗེའི་རང་གཟུགས་འཇམ་པའི་དབྱངས་ལ་གསོལ་བ་བཏབ་ཏེ་བརྩོན་འགྲུས་
ཐང་ལྷོད་མེད་པས་མ་སྦྱོང་ན་བཤད་གྲྭར་ཞུགས་པ་དོན་མེད་འགྱུར་ཚུལ་

སོགས་ལུགས་གཉིས་ཀྱི་ཞལ་བསྒོས་སྩལ། གསུང་གི་ཟུར་གཅིག་གིས་ཀྱང་དོན་
གནད་མང་དུ་འདུས་པའི་གདམས་ཚུལ་འདི་ལ་བརྟགས་ནའང་སྐྱེས་བུ་
འཕགས་པ་ས་ལ་གནས་པའི་བྱང་ཆུབ་སེམས་དཔའ་ཞིག་ལིས་ཡིན་སྙམ་པ་
ཡིད་ལ་ཤར། དབང་དུས་སུའང་ཡེ་ཤེས་དབབ་རྟགས་སུ་དངོས་སློབ་རེ་ཟུང་ལ་
ངོ་མཚར་བ་འཆད་རྒྱུ་འདུག །དེ་ནས་སྔོན་འགྲོ་ཀུན་བཟང་བླ་མ་དང་གོང་
མའི་ཟིན་བྲིས་གཉིས་སྦྲགས་ནས་ཞིབ་ཁྲིད་མཛད། འཁོར་བའི་ཉེས་པ་ལ་སྐྱོ་
ཤས་དང་། མྱང་འདས་ལ་ཐོབ་འདོད་ཀྱི་ངེས་འབྱུང་སོགས་ལུགས་གཉིས་ལ་
གཞལ་ཏེ་གདམས་པ་ཞིབ་ཁྲིད་མཛད་པས་གནད་དུ་སྨིན་པའི་སློབ་མ་ངེས་
འབྱུང་དང་སྐྱོ་ཤས་ཀྱིས་རྒྱུད་བརླན་པར་མང་དུ་བྱུང་བ་མཐོང་ཆོས་སུ་གྱུར།
དེ་སྐབས་ཤིང་སྡོང་རྩེར་དགུན་དུས་མེ་ཏོག་འཁྲུངས་པ་དང་མཁའ་ལ་ཆོས་
སྐུའི་འཇའ་ཚོན་སྣ་ལྔ་བལྟ་བས་ཆོག་མི་ཤེས་པ་སོགས་རྟགས་མཚན་མཐུན་
སྣང་དུ་བྱུང༌། ས་ཡོས་ལོར་སྔ་འགྱུར་བསྟན་པའི་ཆུ་འགོ་དཔལ་ཀཿཐོག་རྡོ་རྗེའི་
གདན་དུ་ཞིང་སྤྲུལ་རིན་པོ་ཆེའི་ཕྲིན་ལས་དུས་སུ་སྨིན་པ་ལས་བྱུང་བའི་དགེ་
འདུན་འབུམ་སྡེ་སྨོན་ལམ་ཆེན་པོའི་དབུ་བཞུགས་ཕེབས་དགོས་ཚུལ་གདན་
ཞུས་ལྟར་བྱོན་ཏེ་ཞག་བཅུའི་རིང་དུ་བུམ་སྒྲུབ་ཆེན་པོ་དབུ་བཞུགས་མཛད།
མཐར་མཁན་སྤྲུལ་བླ་སེཪ་སོགས་འདུས་པ་རྣམས་ལ་རྡོ་རྗེ་སྙིང་པོ་ཚེ་དབང་
སོགས་དང་འབྲེལ་དགེ་ཆོས་ཀྱིས་ཚིམ་པར་གནང་པའོ། །སྤྱིར་མཆོག་གི་སྤྲུལ་
པའི་སྐུ་རིན་པོ་ཆེ་ནི་སྐྱེས་འཕགས་སྨོན་ལམ་དང་གདུལ་བྱའི་དཀར་པོ་རྣམ་
པར་འཕེལ་བ་ཁོ་ན་ལས་བྱུང་བ་ཡིན་པས་སྐུ་མཚམས་དང་གཞན་དུའང་ཞལ་
གཟིགས་པ་དང་ལུང་བསྟན་དག་སྣང་སོགས་ཚུར་མཐོང་ལས་འདས་པའི་
གསང་བའི་རྣམ་ཐར་ངོ་མཚར་རྨད་དུ་བྱུང་བ་མང་དུ་ཡོད་ཀྱང་སྐབས་བཀའ་

མ་ཁྲོལ་བས་བཀྱོན་དུ་དོགས་ནས་འདིར་འགོད་མ་ཕོད། དེང་སང་ཀུན་གྱི་མོས་
ངོར་ཀཿཐོག་མཁན་རྒྱལ་མཚན་འོད་ཟེར་ཡང་སྤྲུལ་དང་། གོ་འཇོ་ཆོས་རྗེ་
དགོན་གྱི་སྤྲུལ་སྐུ་སོགས་ཡུལ་དང་རིགས་རུས་ཁང་ཁྱིམ་བཅས་མངོན་སུམ་དུ་
མཐོང་བ་ལྟར་ངོས་བཟུང་བ་སོགས་དང༌། ཉེ་འཁོར་གྱི་སློབ་མ་རྣམས་ཀྱི་སྒོ་
གསུམ་གྱི་བྱ་སྤྱོད་ཐམས་ཅད་མ་འདྲེས་ས་ལེར་མཁྱེན་ཚུལ་དང་། ཐ་ན་ཆིབས་
རྟ་སྔོན་པོར་ཆིབས་བཞིན་པའི་དུས་སྨིག་པ་ལས་མེ་སྟག་ཚ་ཚ་འཕྲོ་བ་དང་།
རྐང་ལག་གཉིས་ཀྱིས་རྡོ་ལ་རྗེས་བཞག་པ་ད་ལྟ་དབང་པོའི་ཡུལ་དུ་གྱུར་པ་འདི་
དང་། དཔལ་ཡུལ་རྫོང་དུ་བཞུགས་དུས་ལས་བྱེད་པ་སྤྱང་པོ་ཟེར་བས་རྔོན་
བཤོལ་བ་ལ་ཇ་མ་ཁྲིད་སོང་བས། རྔོན་པས་གཅན་གཟན་དྲེད་ལ་མེ་མདའ་
འཕང་ཡང་དྲེད་མོས་འདེད་དེ་བྱུང་བས་རྔོན་པ་བྲོས། སྤྲུལ་སྐུ་རིན་པོ་ཆེའི་ཕྱག་
ནས་ཤུག་ལོ་བསྣམས་པ་དེས་དྲེད་མོས་མགོ་ལ་བྱུག་ཏེ་བྱིལ་བྱིལ་མཛད་པས་
དྲེད་མོ་མ་དང་འཕྲད་པ་ལྟར་ཁྱི་མཚུགས་སུ་འདུག །དགའ་བའི་རྣམ་འགྱུར་
བྱས་པ་གྲོགས་ཀྱིས་མཐོང་བས་རིན་པོ་ཆེ་ལ་དད་པ་ཕྱིར་མི་ལྡོག་པ་སྐྱེས་པ་
ཡོངས་གྲགས་ལྟར་དང་།  ྐ བཙོན་ཁང་དུ་ཕྱི་ནང་ཟང་ཐལ་དུ་བྱོན་པ་བཙོན་
གྲོགས་ཀྱིས་སྨྲོས་པ་མ་ཟད། ད་ལྟ་ལྕགས་འབྲུག་ལོར་སྐུ་མཚམས་བཅད་རྒྱའི་
དུས་འདིར་ཡང་དངོས་སློབ་དམ་པ་ཚེ་རིང་རྒྱལ་མཚན་གྱིས་སྒར་གོང་མའི་
གཟིམ་ཁང་རྒྱབ་ཕྱོགས་བྲག་སྟེང་ནས་ན་བཟའ་ཚ་འགག་སྙིང་ཉམས་ཅན་ཞིག་
མནབ་བཞིན་དུ་མར་བྱོན་པ་དངོས་སུ་མཇལ་བ་དང༌། རྨོག་སྤྲུལ་རིན་པོ་ཆེས་
ཀྱང་ཀཿཐོག་ཏུ་ཁྲི་གྲྭའི་དུས་མཁན་གོང་མའི་སྐུ་ཉམས་ན་བཟའ་བཅས་ཇི་
བཞིན་དུ་གཟིགས་པས་དད་སྐྱོ་ཟུང་འབྲེལ་གྱིས་བསམ་བློ་ལས་གོང་མ་དངོས་
ཡིན་ནོ་སྙམ་ནས་ཡང་དུ་མཇལ་དུས་ནི་ད་ལྟ་ཡང་སྤྲུལ་རིན་པོ་ཆེའི་སྐུ་གཟུགས་

ལྟར་གྱུར་འདུག་ཅེས་ཕྲན་ལ་དངོས་སུ་གསུངས། དེ་བཞིན་དུ་སློབ་མ་རྣམས་
ལའང་། སྐུ་དང་གསུང་ཡི་གེའི་རང་བཞིན་སོགས་མཐོང་སྣང་འདྲ་མིན་དུ་མ་
བྱུང་བ་རྣམས་སྨྲོས་མི་ལང་། དེ་ལྟ་བུ་གསུང་གསུམ་གང་ལ་བརྟགས་ཀྱང་
འཕགས་པའི་སྤྱོད་ཡུལ་ལས་མ་འདས་ཤིང་། ཆོས་བརྒྱད་ཀྱི་སྤྲོས་པ་དབྱིངས་སུ་
ཞི་ཞིང་སྤྲོས་མེད་རྣལ་འབྱོར་བྱ་བྲལ་གུ་ཡངས་ཀྱི་མཛད་སྤྱོད་ཁོ་ནར་རྟག་ཏུ་
འཆང་ཞིང་།སློབ་ཚོགས་མང་བ་ལ་ཐུགས་ཞེ་ལོག་སྟེ་ཉུང་ཐབས་ཁོ་ན་ལ་
བརྩོན། རིས་མེད་ཀྱི་བླ་སྤྲུལ་དགོན་སྡེ་རྣམས་དང་ཐུགས་ཡིད་གཅིག་འདྲེས་
ལས་མི་མཐུན་ས་སུ་ཡང་མི་སྲིད་པ་དང་། དད་གཤིན་དངོས་རྫས་རྣམ་སྒོར་
གཅིག་ཀྱང་ཆུད་ཟོས་སུ་མི་གཏང་བ་ཆོས་ཕྱོགས་སུ་འབུལ་བ་ཁོ་ན་དང་། ནམ་
ཡང་ཐུན་བཞིའི་རྣལ་འབྱོར་ལ་བརྩོན་པའི་ཚུལ་མཛད་དེ་སློབ་མ་རྣམས་ལའང་
དེ་ཚུལ་གདམས་པ། ཡོན་ཏན་ཐམས་ཅད་ཀྱི་གཞི་རྟེན་ཚུལ་ཁྲིམས་ལ་རག་ལས་
པས་དྲན་ཤེས་བག་ཡོད་དང་མི་འབྲལ་བ་དགོས་ཚུལ། འཁོར་བ་ལས་གྲོལ་བ་
སྟོང་ཉིད་ལྟ་བ་ལས་མེད་པར་གཟིགས་ཏེ་བདག་འཛིན་དང་བྲལ་དགོས་པ་
དང་། སེམས་རྒྱུད་ཆོས་དང་འདྲེས་པ་ལ་བློ་ལྡོག་རྣམ་བཞིར་བློ་སྦྱོང་གལ་ཆེ་
བའི་ཚུལ་དང༌། སངས་རྒྱས་ཐོབ་པ་ལ་དངོས་གཞི་མེད་ཐབས་མེད་པས་ཐུན་
མིན་གྱི་ཉམས་ལེན་ལ་འབད་དགོས་ཚུལ། དགེ་རྩ་ཆེ་ཕྲ་གང་ཡིན་དམ་པ་གསུམ་
གྱིས་ཟིན་དགོས་ཚུལ་སོགས་ཆོས་ཐུན་ནམ་ཡིན་དུས་སུ་གདམས་པའི་མན་ངག་
སྙིང་པོར་དྲིལ་ཏེ་གསུངས་པས་གཞན་ལས་ཁྱད་པར་དུ་འཕགས་པའི་སློབ་ཆེན་
གངས་ཁྲོད་དང་རྫ་ཁྲོད་སོགས་དབེན་རིར་ཉམས་ལེན་ཁོ་ན་ལ་འབད་དེ་
རྫོགས་ཆེན་གྱི་རྒྱུད་སྡེ་དང་མཐུན་པའི་དྲོད་ཚད་བརྙེས་པའང་དུ་མ་བྱུང་བས་
མཐོང་ཆོས་སུ་གྱུར། བླ་མ་ལུང་རྟོགས་བསྟན་པའི་ཉི་མའི་གཏེར་སྐལ་དུ་ཡིན་པ་

ལ་གཏེར་ཆེན་ལས་རབ་གླིང་པ་ནས་གོ་འཇོ་ཀླུ་རྒྱལ་མི་མགོ་དཀར་པོའི་ཆུ་མིག་
གི་ཟུར་ནས་སྤྱན་དྲངས་བའི་སྤྱན་རས་གཟིགས་ཀྱི་གསེར་སྐུ་དེ་བླ་མ་ལུང་
རྟོགས་ཀྱི་སྐུ་ཚེ་ཧྲིལ་པོར་ཐུགས་དམ་རྟེན་དུ་ཡོད་པ་དེ་དུས་འགྱུར་སྐབས་སུ་
ཁྱེར་བ་པོས་རྡོ་ཁོ་དགོན་པའི་འགོ་བྲག་སྟེང་ནས་ལམ་ཞབས་སུ་བོར་ཏེ་ཏེ་
འཕངས་སོང་། ཕྱིས་སུ་ཡང་སྤྲུལ་རིན་པོ་ཆེ་ཕ་ཡབ་དང་འཕྲད་དུ་བྱོན་པའི་
ཀོང་ཡུལ་ན་ལམ་གར་མི་ཞིག་གིས་ཁྱེད་འདི་ན་ཅུང་ཟད་སྒུག་ཨང་ཟེར་ནས་
ཚུར་རྒྱུགས་ཡོང་སྟེ། རུམ་ནས་སྤྱན་རས་གཟིགས་ཀྱི་སྐུ་ཚབ་ལས་གླིང་གཏེར་མ་
ཇི་ལྟ་བ་བཞིན་དབྱེ་བ་མི་ནུས་པ་ཞིག་བླངས་ཏེ་ཁྱོད་ལ་སྦྱིན་ཟེར་ནས་གཏད་
པ་ཡང་གཏེར་དུ་བབས་པ་ཡིན་ངེས་པ་ད་ལྟ་རིན་པོ་ཆེའི་ཐུགས་དམ་རྟེན་དུ་
ཡོད་པ་འདིའོ། །དེ་ལྟ་བུ་བརྡ་ཡིག་དང་ལུང་བསྟན་སོགས་མང་དུ་ཡོད་པ་ལས་
རྩིས་སུ་མི་མཛད་པ་དང་གསང་རྒྱ་མི་ཁྲོལ་བ་སོགས་དང་། རང་དགོན་སྒར་
གོང་མར་ཆུ་གཏེར་གཉིས་བླངས་པ་སོགས་ངོ་མཚར་བའི་རྟགས་མཚན་རྣམས་
སྨོས་གྱིས་མི་ལང་མོད་འདིར་འགོད་མ་ཕོད། ད་ལྟ་ལྕགས་འབྲུག་ལོར་ལོ་གཅིག་
ལ་སྐུ་མཚམས་བཅད་རྒྱ་དམ་པོར་བཞུགས་ཏེ་གསོན་གཤིན་གྱི་དད་ཟས་སྒོར་
གཅིག་རེ་ལས་མི་བླངས་ཏེ་བསྙེན་སྒྲུབ་ལས་གསུམ་ལ་ཐུགས་གཞོལ་ཏེ་བཞུགས་
བཞིན་པའི་སྐབས་མར་མེ་རང་འབར་དང་ཡིད་དམ་ཞལ་གཟིགས་པ་འོད་ཟེར་
ཀྱིས་ཡུལ་ཁམས་ཀུན་ལ་ཁྱབ་པ་སོགས་རྟགས་མཚན་ངོ་མཚར་བ་བྱུང་རབས་
སློབ་བུ་ཚེ་རིང་རྒྱལ་མཚན་ལ་ཟུར་ཙམ་རེ་གསུངས་འདུག །སླད་ཀྱང་གདོད་
མའི་མགོན་པོ་མཚན་དཔེའི་སྣང་བརྙན་དུ་ཤར་བ་གང་ཉིད། འགྲོ་ཁམས་སྲིད་
པའི་ས་བོན་མ་ཟད་ཀྱི་བར་དུ་ཞབས་ཟུང་མི་ཤིགས་པའི་རྡོ་རྗེའི་ཆོས་སུ་བསྐལ་
པ་རྒྱ་མཚོའི་བར་དུ་བརྟན་ཅིང་། གསང་ཆེན་ཆོས་ཀྱི་དགའ་སྟོན་རྟག་པར་རྒྱུན་

གྱི་འཁོར་ལོར་བསྩལ་ཏེ་འཆི་མེད་རྡོ་རྗེ་གཉུག་མའི་ལང་ཚོར་བསྒྲེས་རྒུད་དང་
བྲལ་ཏེ་བཞུགས་པར་ཞུའོ། །མཁའ་ཁྱབ་ཞིང་གི་རྡུལ་རྙེད་ཅི་མཆིས་པའི། །ཕན་
བདེ་བྱེད་པོ་དཀོན་མཆོག་དྲིན་ལས་བྱུང༌། །ཐུགས་རྗེ་གཅིག་བསྡུས་རྣམ་རོལ་
སྤྲུལ་པའི་སྐུ། །ཡོན་ཏན་ཆ་ཙམ་བརྗོད་པའང་སྐལ་བ་བཟང་། །འདིས་མཚོན་
བསྟན་འཛིན་ཞབས་བརྟན་བསྟན་པ་འཕེལ། །མི་མཐུན་དུས་ཀྱི་རྒུད་པ་རབ་
བཅོམས་ཏེ། །རྫོགས་ལྡན་དུས་སྟོན་འཆར་བའི་རྒྱུར་གྱུར་ནས། །དཔལ་ལྡན་བླ་
མའི་གོ་འཕང་ཐོབ་པར་ཤོག །ཅེས་འདྲེན་མཆོག་དཔལ་མགོན་བླ་མ་མཆོག་
སྤྲུལ་སངས་རྒྱས་ཚེ་རིང་རིན་པོ་ཆེའི་རྣམ་བསྡུས་འདིའང༌། དམ་པ་གང་གི་
དངོས་སློབ་མཁས་བཙུན་བཟང་པོ་དཔལ་གྱིས་བརྒྱན་པ་ཚེ་རིང་རྒྱལ་མཚན་
ནས་བསྐུལ་བར་དོན་ཡོད་པར་སེམས་ཏེ་མགོན་པོ་གང་གི་བཀའ་དྲིན་གྱིས་
འཚོ་བའི་དགེ་སྦྱོང་ཐུབ་བསྟན་ཡེ་ཤེས་འོད་ཟེར་གྱིས་དཔལ་ཀཿཐོག་རྡོ་རྗེའི་
གདན་རྒྱུད་སྡེ་བཤད་སྒྲུབ་ནོར་བུའི་ལྷུན་པོའི་ཡང་དབེན་ལུང་རྟོགས་ཆོས་
མཛོད་གླིང་འཇམ་དཔལ་དགྱེས་པའི་དགའ་ཚལ་དུ་ལྕགས་སྦྲུལ་ཟླ་དང་པོ་ཚེས་
བཅོ་ལྔའི་ཉིན་གྲུབ་པར་བགྱིས་པ་དགེ་ལེགས་སུ་གྱུར་ཅིག། །།

༄༅། །སྐྱེས་རབས་ཉེར་ལྔའི་རྣམ་བསྡུས་ོམ
བཞུགས་སོ། །
དགེ་བསྙེན་ལི་ཙཱ་བི་ནི། འཕགས་པ་དྲི་མ་མེད་པར་གྲགས་པས་བསྟན་པ་
ཞེས་བྱ་བའི་ཐེག་པ་ཆེན་པོའི་མདོ་སོགས་ལས་གསལ་བ་ལྟར་སྟོན་པ་ཞལ་
བཞུགས་དུས་སུ་བྱུང་བའི་དགེ་བསྙེན་ཆེ་པོ་ཞིག་སྟེ། རྒྱལ་གར་ཡུལ་དབུས་སུ་
སྐུ་འཁྲུངས། ཁྱིམ་ན་གནས་ཀྱང་ཐེག་ཆེན་མདོའི་དཀའ་བའི་གནད་མ་ལུས་པ་
རྗེ་བཙུན་འཇམ་དཔལ་དབྱངས་དང་འདྲི་བ་དྲིས་ལན་ཚུལ་གྱིས་གཏན་ལ་
དབབ། གདུལ་བྱ་གྲངས་མེད་ཐར་ལམ་ལ་བཀོད། སྟོན་པས་མ་འོངས་པ་ན་
འཕགས་པ་ཀླུ་སྒྲུབ་སོགས་ཀྱི་སྐྱེ་བ་བཞེས་ཚུལ་དང་ཐེག་ཆེན་དར་སྤེལ་གཏོང་
ཚུལ་སོགས་ལུང་བསྟན། གཞན་ཡང་རྒྱུད་ལས་སྟོན་པ་འདས་ནས་ལོ་ཉེར་
བརྒྱད་ན། མི་ཡི་རིག་འཛིན་ལི་ཙཱ་བི་དྲི་མེད་དྲགས་པ་སོགས་དམ་པའི་རིགས་
ཅན་དྲྭ་མ་ལྔ་མངོན་ཤེས་ཀྱིས་ཤེས་ནས་ལངྐའི་ཡུལ་རི་མ་ལ་ཡའི་རྩེར་རྫུ་འཕྲུལ་
གྱིས་འདུས་ཏེ་གདུང་ཚིག་ཉེར་ལྔས་བཏོན་བས། བཅོམ་ལྡན་འདས་ཀྱིས་རྡོ་རྗེ་
ཐེག་པའི་བསྟན་པ་ཕྱིས་འབྱུང་བར་ལུང་བསྟན་པ་དེ་བཞིན་གསང་བདག་ཕྱག་
ན་རྡོ་རྗེས་ཟབ་ཆོས་བསྟན། རྒྱུད་སྡེ་རྣམས་ཀྱི་བཀའ་རྒྱལ་པོ་ཛཿའི་ཁང་སྟེང་དུ་
བབས་པ་དགེ་བསྙེན་ལི་ཙཱ་བི་ལས་ཚིག་བརྒྱུད་གསན་ཏེ་མི་ཡུལ་དུ་དར་བར་
མཛད་དོ། །

དགེ་སློང་བློ་འཆང་ནི། འཕགས་པ་རྔ་བོ་ཆེ་ཆེན་པོའི་ལེའུ་ཞེས་བྱ་བ་ཐེག་
པ་ཆེན་པོའི་མདོ་ལས། དེ་ནས་འཇིག་རྟེན་གྱི་ཁམས་དེར། མགོན་པོ་ཡོངས་སུ་
མྱང་ངན་ལས་འདས་པའི་འགོ་ཏུ་བསྟན་པ་ནུབ་པའི་དུས་ཀྱི་ཚེ། ལོ་བརྒྱད་ཅུ་
ལོན་པ་ན། དགེ་སློང་བློ་འཆང་ཞེས་བྱ་བར་གྱུར་ནས། རང་གི་སྲོག་ལ་ཡང་མི་
ལྟ་བར་བྱས་ཏེ། མདོ་འདི་འབྱིན་པར་འགྱུར་ཏེ། དེ་ནས་ལོ་བརྒྱ་ལོན་པའི་འོག་
ཏུ་ཤི་ནས། འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །དེའི་ཚེ་ཁྱེད་
ཀྱིས་རྫུ་འཕྲུལ་ཆེན་པོ་མང་དུ་འབྱིན་པར་འགྱུར་ཞིང༌། ས་བརྒྱད་པ་ལ་གནས་
ཏེ་ལུས་གཅིག་ནི་བདེ་བ་ཅན་དུ་འདུག །ལུས་གཅིག་ནི་སྤྲུལ་ཏེ་དགའ་ལྡན་དུ་
བཞག་ནས། མགོན་པོ་མི་ཕམ་པ་ལ་མདོ་འདི་འདྲི་བར་འགྱུར་ཏེ་ཞེས་ལུང་
བསྟན་ཏོ། །ཞེས་སོ།།
སློབ་དཔོན་ཀླུ་སྒྲུབ་ནི། འཕགས་པ་སྤྲིན་ཆེན་པོ་ཞེས་བྱ་བ་ཐེག་པ་ཆེན་
པོའི་མདོ་སོགས་ལས་ལུང་བསྟན་པ་ལྟར། དགུང་ལོ་བརྒྱད་ནས་རབ་ཏུ་བྱུང་སྟེ་
རིག་པའི་གནས་ལྔ་ལ་སྦྱངས་པ་མཐར་ཆགས་སུ་མཛད། དཔལ་གྲུབ་པའི་
དབང་ཕྱུག་ས་ར་ཧའི་ཞབས་ལ་གཏུག་སྟེ་བསྙེན་པར་རྫོགས་པའི་མཚན་དགེ་
སློང་དཔལ་ལྡན་ཞེས་གསོལ། གསང་སྔགས་རྒྱུད་སྡེ་རྒྱ་མཚོ་ལྟ་བུར་གསན་
བསམ་སྒོ་གསུམ་མཛད། དཔལ་ནཱ་ལནྡྲར་བཞུགས་སྐབས་རྗེ་བཙུན་འཇམ་པའི་
དབྱངས་ཀྱིས་རྗེས་སུ་བཟུང་པས་བཀའ་མདོ་རྒྱུད་ཐམས་ཅད་ཐུགས་སུ་ཆུད།
གསེར་འགྱུར་གྱི་རྩི་གཏེར་གྱི་ཚུལ་དུ་བཞེས་ནས་དགེ་འདུན་པའི་འཚོ་བ་བ་
བསྒྲུབས། མུ་སྟེགས་པ་དང་ལོག་ལྟ་ཅན་ཆར་བཅད། ཀླུ་ཡུལ་ནས་ཤེར་ཕྱིན་
སྟོང་ཕྲག་བརྒྱ་པ་སོགས་མི་ཡུལ་དུ་དྲངས། བསྟན་བཅོས་མ་རིགས་ཚོགས་
དྲུག་མཛད། ཐེག ཆེན་དབུ་མའི་སྲོལ་གཏོད། བསྟན་པ་ང་བར་མཛད་པས་

འཛམ་གླིང་མཛེས་པའི་རྒྱན་དྲུག་དང་གྲུབ་ཆེན་བརྒྱད་ཅུའི་ནང་དུ་བགྲངས་
དཔལལྡན་ཟླ་བ་གྲགས་པ་ནི་དཔལ་ནཱ་ལནྡྲའི་མཁན་པོ་ཟླ་བ་མགོན་པོ་
ལས་རབ་ཏུ་བྱུང་སྟེ་སྡེ་སྣོད་གསུམ་དང་རྒྱུད་སྡེ་བཞི་ལ་མཁས་པའི་ཕུལ་དུ་ཕྱིན།
འཕགས་པ་ཀླུ་སྒྲུབ་བསྟེན་ཏེ་མདོ་སྔགས་ཀུན་གྱི་དགོངས་པ་ཐུགས་སུ་ཆུད། རི་
མོར་བྲིས་པའི་བ་ལས་འོ་མ་བླངས་ཏེ་དགེ་འདུན་པར་འཚོ་བ་བསྒྲུབས། ཏུ་རུ་
ཤྐའི་དམག་བྱུང་སྐབས་རྡོའི་སེང་གེ་ལ་གཡུ་རལ་ལན་གསུམ་སྤྲུགས་བཅུག་པས་
དམག་བསྐྲད། ནགས་མེས་རྩྭ་སྤྱིལ་ལ་མ་གནོད་པ་སོགས་གྲུབ་རྟགས་ལ་ཐོགས་
པ་མེད། སློབ་དཔོན་ཙནྡྲ་གོ་མི་དང་ཆོས་ཀྱི་བགྲོ་གླེང་མཛད། འཕགས་པ་སྐུ་
སྒྲུབ་ཀྱི་དགོངས་པ་བཀྲལ་བའི་གཞུང་དབུ་མ་འཇུག་པ་སོགས་བསྟན་བཅོས་
མཛད། གྲུབ་ཆེན་བརྒྱད་ཅུའི་ནང་དུ་བགྲངས་སོ། །
སློབ་དཔོན་ཆོས་ཀྱི་གྲགས་པ་ནི་རྒྱ་གར་ལྷོ་ཕྱོགས་སུ་འཁྲུངས། ཆུང་དུས་
ཞང་པོ་སྟོན་པ་གཞོན་ནུ་མ་ལེན་ཞེས་པར་ཕྱི་རོལ་པའི་གཞུང་སྦྱངས་ཏེ་མཁས་
པར་གྱུར། རྗེས་སུ་ནང་པའི་རབ་བྱུང་གི་ཆས་བླངས་པས་ཞང་པོས་བཀྲད། དེ་
ནས་སློབ་དཔོན་དབང་ཕྱུག་སྡེ་ལས་ཚད་མ་ཀུན་བཏུས་ཚར་གསུམ་ཉན་
གྲངས་ཅན་པའི་གྲུབ་མཐའི་གསང་ཚིག་རྣམས་རྟོགས་པའི་ཆེད་དུ་བྲན་ལ་
བརྫུས། ཞང་པོའི་ཆུང་མའི་གཡོག་བྱས་ཏེ་གྲུབ་མཐའི་གནད་དཀའ་བ་རྣམས་
ཐབས་ཀྱིས་ཤེས་པར་བྱས་ཏེ་བྲོས། མུ་སྟེགས་པའི་གྲུབ་མཐའི་གནད་གསང་
ཐམས་ཅད་ཤེས་ནས་ཡོད་དོ་ཞེས་དྲིལ་བསྒྲགས་པས། མུ་སྟེགས་ཕལ་ཆེར་ཡུལ་
གཞན་དུ་བྲོས། རྩོད་པ་བྱེད་པ་རྣམས་ཆོས་ཀྱིས་ཚར་བཅད་དེ་ཆོས་ལམ་ལ་
བཀོད། གལ་ཏེ་ཆོས་ཀྱི་གྲགས་པ་ཡི། །སྨྲ་བའི་ཉི་མ་ནུབ་པ་ན། །ཆོས་རྣམས་

གཉིད་ལོག་ཡང་ན་ཤི །ཆོས་མ་ཡིན་རྣམས་ད་གདོད་ལངས། །ཞེས་གྲགས་པ་
བྱུང་། རྒྱལ་པོ་མེ་ཏོག་རྒྱས་པས་སྦྱིན་བདག་བྱས་ཏེ་རབ་ཏུ་བྱེད་པ་ཚད་མ་སྡེ་
བདུན་གྱི་བསྟན་བཅོས་བརྩམས་ཏེ་འཇིག་རྟེན་ཀུན་ཏུ་ཕྱོགས་ལས་རྣམ་པར་
རྒྱལ་བའོ། །  
སློབ་དཔོན་བློ་གྲོས་བརྟན་པ་ནི། སློབ་དཔོན་དབྱིག་གཉེན་བྷ་ག་བི་ཧཱ་ར་
ཞེས་བྱའི་འབྲུ་མར་གྱིས་ཟངས་བཀང་བའི་ནང་དུ་བཞུགས་ཏེ་འབུམ་སྡེ་བརྒྱད་
ཅུ་ཞལ་འདོན་མཛད་པའི་ཚེ། ཕུག་རོན་ཞིག་རྒྱུན་དུ་ཉན་ཅིང་ཡོད་པ་དེ་རེ་
ཞིག་ཤི་བའི་ཚེ། ཡུལ་མཐའ་འཁོབ་ཏུ་སྐྱེས་མ་ཐག་ང་ཡི་སློབ་དཔོན་དབྱིག་
གཉེན་གར་ཡོད་ཟེར་ནས་ཕ་ལ་དྲིས། ཡུལ་དབུས་ན་བཞུགས་པར་ཐོས་ཏེ་
བསྐྱལ་བས་སློབ་དཔོན་གྱིས་རིག་པའི་གནས་ཐམས་ཅད་ལ་མཁས་པར་
བསླབས། ནཱ་ལནྡྲ་སྒྲོལ་མའི་རྟེན་ལ་སྲན་མའི་ཕུད་ཕུལ་བས་འཕགས་མས་ཞལ་
དངོས་སུ་བསྟན་ཏེ་བྱིན་གྱིས་རླབས། མཁྱེན་རབ་ཐོགས་མེད་གྱུར་ཏེ་མདོ་
དཀོན་མཆོག་བརྩེགས་པའི་ལེའུ་ཞེ་དགུ་ཡན་ཆད་ཐུགས་ལ་མངའ། དེའི་
འགྲེལ་པ་སོག་བསྟན་བཅོས་མང་དུ་བརྩམས་པར་གྲགས་སོ། །
སློབ་དཔོན་འཇམ་དཔལ་བཤེས་གཉེན་ནི། རྒྱ་གར་ནུབ་ཕྱོགས་རིམ་པ་
གཉིས་པ་ཞེས་བྱ་བར་འཁྲུངས། རིག་བྱེད་ཡན་ལག་དང་བཅས་པར་བསླབས་
ཏེ་མཁས་པར་གྱུར། སློབ་དཔོན་ཆེན་པོ་དགའ་རབ་རྡོ་རྗེ་མཇལ་ནས་གསང་
སྔགས་ཕྱི་ནང་གི་དབང་བསྐུར། གདམས་ངག་ཐུན་མོང་མ་ཡིན་པ་ཐམས་ཅད་
གསན། སློབ་དཔོན་རོལ་པའི་རྡོ་རྗེ་ལས་དགྲ་འདོང་འཇིགས་གསུམ་སོགས་
གསན། ཐུན་མོང་གི་གྲུབ་པ་རྣམས་ཉམས་འོག་ཏུ་ཆུད། མུ་སྟེགས་པའི་རྒྱལ་པོ་
གླང་པོ་གཞོན་ནས་འོང་པ་དང་ཟམ་པ་གཅིག་གི་སྟེང་དུ་འཕྲད། བཟུར་རེས་

མ་བྱུང་བས་སློབ་དཔོན་གྱིས་སྡིག་མཇུབ་གཏད་པས་རྒྱལ་པོ་དང་གླང་པོ་ཆེ་
གཉིས་ཀ་ཕྱེད་ཚལ་དུ་བཀས་ཏེ་ཟམ་པ་གཡས་གཡོན་དུ་ལྷུང་། > རྒྱལ་པོའི་
འཁོར་རྣམས་ཀྱིས་བཟོད་པར་གསོལ་བས་སླར་གསོས་ཏེ་ནང་པའི་བསྟན་པ་ལ་
བཀོད། འཕགས་པ་འཇམ་དཔལ་དབྱངས་དང་མི་གཉིས་པའི་ཟུང་འཇུག་གི་གོ་
འཕང་མཐོན་པོར་གཤེགས། འཇམ་དཔལ་ཡ་མཱནྟ་ཀའི་དབང་བསྐུར་རྒྱུད་
བཤད་མན་ངག་ཐམས་ཅད་ཀྱི་བཀའ་བབས། སྤྲུལ་པའི་ལས་གཤིན་རྣམས་ཀྱི་
སྲོག་སྙིང་མངོན་སུམ་ཕུལ་བ་སོགས་གྲུབ་པའི་རྟགས་མཚན་མང་པོས་བསྟན་
པའི་གསོས་སུ་གྱུར། བྲམ་ཟེ་སྙིང་པོ་གྲུབ་པར་གྲགས་པའང་སློབ་དཔོན་འདི་
ཉིད་ཀྱི་མཚན་གྱི་རྣམ་གྲངས་སུ་ངེས་སོ། ། 
གྲུབ་པའི་དབང་ཕྲུག་ནོར་བུ་གོ་ལེབ་ནི། གྲུབ་པའི་དབང་ཕྲུག་སློབ་
དཔོན་ཧཱུྃ་ཀ་ར་སྟེ་བལ་པོའི་ཡུལ་དུ་བྲམ་ཟེའི་རིགས་སུ་འཁྲུངས། ནཱ་ལནྡྲའི་སློབ་
དཔོན་སངས་རྒྱས་ཡེ་ཤེས་དང༌། སྒྲ་གཅན་བཟང་པོ་ལས་རབ་ཏུ་བྱུང་། ཕར་
ཕྱིན་ཐེག་པ་ནས་གསང་སྔགས་ཕྱི་ནང་ཀུན་ལ་ཐོས་པས་རྒྱུད་སྦྱངས། དཔལ་ཧེ་
རུ་ཀའི་དཀྱིལ་འཁོར་དུ་དབང་བསྐུར་བའི་ཚེ་མེ་ཏོག་ཐུགས་ཀྱི་རིགས་སུ་ཕོག །
བསྒོམས་པས་དངོས་གྲུབ་ཐོབ་པར་དགོངས་ཏེ་ཕྱག་རྒྱ་མའི་མཚན་ཉིད་ཚང་བ་
ས་འོག་གི་གཏེར་ལས་བྱུང་བའི་གསེར་གྱིས་སློང་ནས་རི་ཕུག་ཏུ་སྒྲུབ་པས། ཟླ་
བ་དྲུག་གིས་བཛྲ་ཧེ་རུ་ཀའི་དཀྱིལ་འཁོར་མངོན་སུམ་དུ་མཐོང་སྟེ་ཕྱག་རྒྱ་ཆེན་
པོ་མཆོག་གི་དངོས་གྲུབ་ཐོབ། ཡང་དག་གྲུབ་པ་དང༌། ཡང་དག་རུ་ལུ་གསེར་
ཕྲེང་སོགས་ཀྱི་བསྟན་བཅོས་མང་དུ་མཛད། མཐར་སྐུ་ལུས་དེ་ཉིད་མི་འཁྲུགས་
པའི་ཞིང་དུ་ཁྱུང་གི་རྒྱལ་པོ་འཕུར་བ་ལྟར་བཞུད་དོ༎ 
སློབ་དཔོན་བི་མ་ལ་མི་ཏྲ་ནི། འཕགས་ཡུལ་གླང་པོའི་སྒང་དུ་སྐུ་འཁྲུངས།

རིག་པའི་གནས་ཡན་ལག་དང་བཅས་པ་དང་ཐེག་པ་ཆེ་ཆུང་མདོ་སྡེ་རྣམས་ལ་
མཁས་པར་མཛད། སློབ་དཔོན་བུདྡྷ་གུ་ཧྱ་ལ་སོགས་པ་ལས་རྒྱུད་སྡེ་རྣམས་
གསན་ནས་བསྒོམས་པས་ཕྱག་རྒྱ་ཆེན་པོའི་དངོས་གྲུབ་ཉམས་འོག་ཏུ་ཆུད། རྡོ་
རྗེ་སེམས་དཔས་ལུང་བསྟན་པ་ལྟར་རྒྱ་ནག་པོའི་ཡུལ་དུ་སློབ་དཔོན་ཤྲཱི་སེང་ཧ་
མཇལ་ཞིང་སྙན་བརྒྱུད་ཕྱི་ནང་གསང་གསུམ་གྱི་གདམས་པ་རྣམས་གསན།
སླར་དུར་ཁྲོད་དྷ་སེང་དུ་ཛྙཱ་ན་སཱུ་ཏྲ་ལས་རྫོགས་པ་ཆེན་པོ་ཡང་གསང་བླ་མེད་
ཀྱི་དབང་དང་གདམས་པ་རྫོགས་པར་གསན་པས་ཐུན་མོང་མ་ཡིན་པའི་རྟོགས་
པ་འཁྲུངས། ཤངས་རྩེར་ཨ་ཡིག་དཀར་པོ་ཟག་ལ་ཁད་པ་གཅིག་བྱུང༌། ཛྙཱ་ན་
སཱུ་ཏྲ་སྐུ་འོད་ཕུང་དུ་ཡལ་ཚེ་བཞག་ཐབས་བཞི་པའི་འདས་རྗེས་ཐོབ་པས་ཚིག་
དང་དོན་གྱི་གདེང་ཐོབ། གསང་བ་མཆོག་གི་དཔེ་རྣམས་ཆ་འདྲ་བ་གསུམ་དུ་
བྲིས་ཏེ་ཨོ་རྒྱན་ཡུལ་གསེར་གྱི་བྱེ་མ་བརྡལ་བའི་གླིང་དང་། གསེར་གླིང་གི་བྲག་
སྐྱིབས་དང་། དུར་ཁྲོད་དེར་མཁའ་འགྲོ་མ་རྣམས་ཀྱི་རྟེན་དུ་བཞུགས་སུ་གསོལ།
བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་སྤྱན་དྲངས་ཏེ་ཆོས་རྒྱལ་ཉིད་དང་།
ཉང་བན་སོགས་ལ་གདམས་པ་མ་ལུས་པ་བསྟན། མཐར་རྒྱ་ནག་རི་བོ་རྩེ་ལྔར་
ཕེབས་ཏེ་འཕོ་བ་ཆེན་པོའི་སྐུར་གྲུབ་སྟེ་ཇི་སྲིད་བསྟན་པ་མ་རྫོགས་ཀྱི་བར་དུ་
བཞུགས་སོ། །
སྐད་གཉིས་སྨྲ་བ་ནཱ་ག་དྷཱ་ཛ་ནི། མཁན་སློབ་ཆོས་གསུམ་ཀྱིས་བོད་དུ་
སངས་རྒྱས་ཀྱི་བསྟན་པ་ཐོག་མར་འཛུགས་པའི་ཚེ་ལོ་ཙཱ་བ་སྐར་ཅོག་ཞང་
གསུམ་དུ་གྲགས་པའི་ནང་ཚན་ཅོག་རོ་ཀླུའི་རྒྱལ་མཚན་ཏེ། མཁན་ཆེན་བྷོ་དྷི་
ས་ཏྭ་ལས་སྒྲ་བསྒྱུར་བསླབ་པས་སྐད་གཉིས་སྨྲ་བའི་མཆོག་ཏུ་གྱུར། སློབ་དཔོན་
ཆེན་པོ་པདྨ་དང་ལྷན་དུ་གསང་སྔགས་ནང་གི་རྒྱུད་དང་མན་ངག་མང་པོ་

བསྒྱུར་བའི་ལོ་ཙཱ་བ་མཛད། ཕྱིས་རྒྱ་གར་འཕགས་པའི་ཡུལ་དུ་ཆས་ཏེ་པཎ་ཆེན
བི་མ་ལ་མི་ཏྲ་བོད་དུ་གདན་དྲངས་ནས་མན་ངག་རྫོགས་པ་ཆེན་པོའི་ཉམས་
བཞེས་མཛད། སླར་ཡང་ཆོས་རྒྱལ་ཆེན་པོའི་ཐུགས་བཞེད་བཞིན་ལོ་པཎ་བརྒྱ་
དང་རྩ་བརྒྱད་གདན་དྲངས་ནས་སྒྲ་བསྒྱུར་གླིང་དུ། རྒྱ་གར་སྐད་དང་། ཟ་ཧོར།
ཁ་ཆེ། སེངྒ་ལ། རྒྱ་ནག་སོགས་ཀྱི་སྐད་དང་ཡི་གེ་ལས་མདོ་རྒྱུད་ཐམས་ཅད་བོད་
སྐད་དུ་བསྒྱུར་སྐབས། ལོ་བཅུ་གསུམ་བར་དུ་བསྒྱུར་བཤད་ཀྱི་ཆོས་གྲྭ་ཆེན་པོ་
ལ་ལོ་ཙཱ་ཆེན་པོ་འདི་དང་། སྐ་བ་དཔལ་བརྩེགས། ཞང་སྣ་ནམ་ཡེ་ཤེས་སྡེ་
གསུམ་སྒྱུར་ཞུས་པའི་གཙོ་བོ་ཡིན། རྗེས་སུ་རྫོགས་པ་ཆེན་པོའི་ལམ་རྟགས་
མངོན་སུམ་བརྙེས་ནས་འོད་ཕུང་དུ་གཤེགས་པར་གྲགས་སོ།
ཉང་པན་ཏིང་འཛིན་བཟང་པོ་ནི། མངའ་བདག་ཆོས་རྒྱལ་ཁྲི་སྲོང་ལྡེའུ་
བཙན་གྱི་ཆོས་བློན་ཏེ། ་ཏིང་ངེ་འཛིན་ཐུན་གཅིག་གིས་ལོ་བདུན་དུ་མི་གཡོ་
ཞིང་ཤའི་སྤྱན་མངའ་བས་གླིང་བཞི་དུས་ཅིག་ཆར་དུ་གཟིགས། མངའ་བདག་
རྒྱལ་པོ་ལ་ལུང་བསྟན་ཏེ་ད་ལྟ་རྒྱ་གར་འཕགས་པའི་ཡུལ་དུ་རྒྱ་གར་རྒྱ་པོའི་
མཆོད་གནས་པཎྜི་ཏ་བི་མ་ལ་མི་ཏྲ་ཞེས་བྱ་བ་བཞུགས་པས་དེ་གདན་དྲངས་
ཤིག་ཞུས། བཙན་པོས་ལོ་ཙཱ་བ་སྐ་གཉག་རྨ་གསུམ་གསེར་གྱི་སྐྱེས་དང་བཅས་
སྤྱན་འདྲེན་དུ་བརྫངས། པཎྜི་ཏས་གདུལ་བྱ་དུས་ལ་བབ་པར་གཟིགས་ཏེ་བྱོན།
རྒྱུ་འབྲས་ཀྱི་ཆོས་སྤྱི་དང་བྱེ་བྲག་གཡུ་སྒྲས་ལོ་ཙཱ་བྱས་ཏེ་སེམས་སྡེ་ཕྱི་འགྱུར་
བཅུ་གསུམ་བསྒྱུར། ཤིན་དུ་ཟབ་པའི་མན་ངག་སྙིང་ཐིག་ནི་བཙན་པོ་དང་།
ཉང་ཏིང་འཛིན་བཟང་པོ་གཉིས་ལ་ལྐོག་ཆོས་སུ་གསུངས། བི་མ་ལ་རྒྱ་ནག་ཏུ་
གཤེགས་ནས་ལོ་ལྔ་བཅུ་རྩ་ལྔ་ན་ཉང་བན་ཟག་པ་མེད་པའི་ཕུང་པོར་གྱུར། རྡོ་
རྗེ་ལེགས་པས་ཁམས་སུ་སེར་བ་ཕབ་པའི་ནས་རྔ་མོང་གི་རྒྱབ་བརྒྱ་ཕུལ་བ་ལ་

བརྟེན་ནས་དབུ་རུ་ཞྭའི་ལྷ་ཁང་བཞེངས། གདམས་པའི་དཔེ་རྣམས་དེ་ཉིད་
ཀེའུ་ཚང་རིམ་པ་གསུམ་གྱི་སྒོ་དང་ཀ་བའི་ཁོང་དུ་སྦས། སྙན་བརྒྱུད་རྣམས་
འགྲོ་རིན་ཆེན་འབར་ལ་བཤད་དེ་མཐར་ལྷ་ས་བྲག་ལྷ་གྲུ་ཕུག་ཏུ་འཇའ་ལུས་སུ་
ཡལ་ལོ། །
དགེ་སློང་ནམ་མཁའི་སྙིང་པོ་ནི། མཁན་ཆེན་ལས་རབ་ཏུ་བྱུང་བས་རྟེན་
དགེ་སློང་། སློབ་དཔོན་ཆེན་པོས་བཀའ་བརྒྱད་དབང་བསྐུར་དུས་མེ་ཏོག་ཡང་
དག་ཐུགས་ལ་ཕོག་པས་གྲུབ་པའི་རྟགས་མཚན་ཉི་མ་ལ་གཤེགས་བཞུད་མཛད།
ལོ་ཙཱ་ལེགས་པར་སྦྱངས་ནས་ཆོས་རྒྱལ་བཀའ་བཞིན་རྒྱ་གར་དུ་བྱོན། སློབ་
དཔོན་ཧཱུྃ་ཀ་ར་སོགས་པཎ་གྲུབ་མང་པོ་མཇལ། དབང་དང་གདམས་པས་རྒྱུད་
ཚིམས་པར་མཛད། བོད་བློན་རྣམས་ཀྱི་ཕྲ་མས་རེ་ཞིག་ལྷོ་བྲག་མཁར་ཆུར་བྱོན་
དགོས་བྱུང་། དེར་སྒྲུབ་པ་མཛད་པས་ཡི་དམ་གྱི་ཞལ་གཟིགས། ཕྱག་རྒྱ་ཆེན་
པོའི་རིག་འཛིན་བརྙེས། སྐུ་ལུས་མ་སྤངས་པར་མཁའ་སྤྱོད་དུ་གཤེགས་པའོ། །
རྒྱལ་པོ་ཉི་མ་རྣམ་པར་གནོན་ནི། སངས་རྒྱས་ཀྱི་འོད་ཅེས་པའི་ཚིག་
མཛོད་ཆེན་མོ་ལས་ཆོས་རྒྱལ་ཉི་མ་རྣམ་པར་གནོན་འདི་སྟོན་པ་འདས་ནས་ལོ་
ཆིག་སྟོང་ཟིན་པ་ན་སྐུ་འཁྲུངས། རྒྱལ་སྲིད་བསྐྱོང་བར་གཟི་བརྗིད་དང་སྟོབས་
རྒྱ་མངའ་ཐང་ཤིན་ཏུ་ཆེ་བའི་རྒྱ་གར་གྱི་ཆོས་རྒྱལ་ཞིག་ཡིན། བསྟན་པའི་སྦྱིན་
བདག་ཆེན་པོ་མཛད། ཐོགས་མེད་དང་དབྱིག་གཉེན་སོགས་ལ་ཐེག་ཆེན་རྣལ་
འབྱོར་གྱི་ཆོས་སྤེལ་བར་ཞབས་འདེགས་གནང༌། རིག་གནས་དར་སྤེལ་དང་།
དབུལ་འཕང་ལ་སྦྱིན་པ་གཏོང་བ། བློན་པོ་ལ་རྒྱབ་སྐྱོར་གནང་བས་ཀུན་གྱིས་
འཕགས་པ་ལྷའི་རྒྱལ་པོ་ཞེས་བསྟོད། ཀླུ་སྒྲུབ་ཀྱི་སྐྱེ་བ་ཡིན་ཞེས་ལོ་པཎ་ཐང་
ཡིག་དང་དབྱངས་ཅན་མའི་ལོ་རྒྱུས་ལས་འབྱུང་བར་གསུངས་སོ། །

འཛམ་གླིང་རྒྱལ་པོ་ལྷའི་མེ་ཏོག་ནི། ཆོས་རྒྱལ་ཁྲི་སྲོང་ལྡེའུ་བཙན་ཏེ།
འཇམ་དཔལ་རྩ་རྒྱུད་ལས། ས་འོད་བཟང་པོ་ཞེས་ལུང་གི་བསྔགས་པ་ལྟར། རྗེ་
སྲོང་བཙན་སྒམ་པོའི་གདུང་རབས་ལྔ་པ་ཆུ་ཕོ་རྟ་ལ་སྐུ་བལྟམས། དགུང་ལོ་
བཅུ་བདུན་བར་རྒྱལ་སྲིད་ཐབས་ཀྱིས་བསྐྱངས། དེ་ནས་དམ་པའི་ཆོས་ཀྱི་
རིགས་སད་དེ་ཆོས་བློན་འགོས་དང་བགྲོས་ཏེ། རྒྱ་གར་འཕགས་པའི་ཡུལ་ནས་
མཁན་སློབ་རྣམ་གཉིས་སྤྱན་དྲངས། བསམ་ཡས་མི་འགྱུར་ལྷུན་གྱིས་གྲུབ་པའི་
གཙུག་ལག་ཁང་བཞེངས། དུས་གཅིག་ལ་མཁན་སློབ་བི་མ་སོགས་པཎྜི་ཏ་དང་།
བེ་རོ་སྐ་ཅོག་སོགས་བོད་ཀྱི་ལོ་ཙ་བརྒྱ་དང་རྩ་བརྒྱད་འཛོམས་ཏེ་འཕགས་པའི་
ཡུལ་ནས་མདོ་རྒྱུད་བཀའ་བསྟན་བཅོས་ཐམས་ཅད་བོད་སྐད་དུ་བསྒྱུར། རྦ་ཡེ་
ཤེས་དབང་པོ་སོགས་སད་མི་བདུན་རབ་ཏུ་བྱུང་ནས་བསྟན་པའི་སྲོལ་གཏོད།
དགེ་འདུན་སྡེ་གཉིས་ཀྱི་ཆོས་གྲྭ་བཙུགས། རྗེ་འབང་ཉེར་ལྔ་སོགས་གྲུབ་བརྙེས་
རིག་འཛིན་མང་པོས་ས་སྟེང་ཁྱབ་པར་བྱུང་། སློབ་དཔོན་པདྨ་ལས་བཀའ་
བརྒྱད་ཀྱི་དབང་ཞུས་སྐབས། མེ་ཏོག་དབུས་སུ་ཆེ་མཆོག་བདུད་རྩི་ཡོན་ཏན་ལ་
བབས། སློབ་དཔོན་ཆེན་པོ་དང་པཎ་ཆེན་བི་མ་ལ་བཻ་རོ་ཙཱ་ན་སོགས་ལས་མན་
ངག་རྫོགས་པ་ཆེན་པོའི་དབང་ཁྲིད་གསན་པས་རྫོགས་པ་ཆེན་པོ་རང་སྣང་
རིས་མེད་ཀྱི་རྟོགས་པ་བརྙེས་པས་ཏིང་འཛིན་ལས་མི་གཡོ་བའི་དགོངས་པ་
མངོན་དུ་སྐྱེས། མཁན་ཆེན་ལས་མདོ་ཕྱོགས་ཀྱི་གསན་བསམ་མཐར་ཕྱིན་པས་
བཀའ་ཡང་དག་པའི་ཚད་མ་དང་། འབུམ་གྱི་ཊཱིཀ་སོགས་བསྟན་བཅོས་མང་པོ་
མཛད། དགོངས་པ་འཇམ་དཔལ་ཡེ་ཤེས་སེམས་དཔའ་དང་དབྱེར་མེད་དུ་
བཞུགས་པ་ལས་ཐུགས་བསྐྱེད་རྨད་དུ་བྱུང་བའི་ཕྲིན་ལས་ཀྱི་སྤྲུལ་པའི་རྣམ་
རོལ་ཅིར་ཡང་འཆར་བཞིན་པ་སྟེ། །ད་ལྟ་བོད་དུ་མདོ་སྔགས་གཉིས་ཀྱི་བསྟན་

པ་ཇི་སྙེད་ཡོད་པ་ཐམས་ཅད་ཆོས་རྒྱལ་འདིའི་བཀའ་དྲིན་ཁོ་ནའོ། །
ཆོས་རྒྱལ་བསྟན་པ་ཚེ་རིང་ནི། སྡེ་དགེ་རྒྱལ་པོ་ཐོག་མ་ཉིད་ནས་སྐྱེ་བོ་ཀུན་ལ་
བརྩེ་བའི་རླན་དང་ལྡན་པ། སྙིང་རྗེའི་ཕྱག་རིང་ཡངས་པ། དཀོན་མཆོག་
གསུམ་ལ་མཆོག་ཏུ་དད་པ། བསྟན་པ་ལ་ལྷག་བསམ་ཆེ་བ། མང་དུ་ཐོས་པ་གསོ་
བ་རིག་པ་སོགས་ཀྱིས་མཆོག་དམན་ཀུན་ལ་ཕན་འདོགས་པ། བསོད་ནམས་ཀྱི་
ཚོགས་ཆེན་ཡོངས་སུ་རྫོགས་པའི་བག་ཆགས་བཟང་པོས་རྒྱལ་སྲིད་ཆོས་བཞིན་
དུ་སྐྱོང་བས་ཡོངས་པའི་རྒྱལ་ཁམས་ཀུན་ལ་ནད་མུག་མཚོན་འཁྲུག་དང་བྲལ་
ཞིང་རྫོགས་ལྡན་གསར་པའི་དགའ་སྟོན་གྱིས་འཚོ་བར་མཛད། སྐུ་གསུང་
ཐུགས་རྟེན་གསར་བཞེངས་སོགས་རྣམ་པར་དཀར་བའི་ལེགས་བྱས་ཀྱིས་
འཇུག་པ་ཚད་མེད་པ་དང་། ཁྱད་པར་དུ་པར་ཁང་ཆོས་མཛོད་ཆེན་མོ་
བཞེངས་ཏེ་རྒྱལ་བའི་བཀའ་འགྱུར་རིན་པོ་ཆེའི་ཆོས་སྦྱིན་པར་སྐྲུན་མཐར་ཕྱིན་
པ་དང་། བསྟན་བཅོས་འགྱུར་རོ་ཅོག་གི་ཕྱི་མོ་བསྒྲུབ་པའི་དབུ་བརྩམ་པ་སོགས་
རླབས་ཆེན་བའི་ཐུགས་བསྐྱེད་རྨད་དུ་བྱུང་བའི་མཛད་རྗེས་སུས་ཀྱང་འགྲན་ཟླ་
དང་བྲལ། དགྲ་ཟླར་གྱུར་པའི་སྤོབས་པ་ཐམས་ཅད་ཟིལ་གྱིས་གནོན་པའི་མཐུ་
སྟོབས་དང་ལྡན་པ་ཞིག་གོ །
ཀུན་མཁྱེན་ཀློང་ཆེན་རབ་འབྱམས་པ་ནི། སྒྲ་ཐལ་འགྱུར་ཆེན་པོའི་རྒྱུད་
ལས། དེ་རྗེས་བློ་གྲོས་ཆེན་པོས་འཛིན། །ཅེས་ལུང་གིས་བསྟན་པ་ལྟར། དཔལ་
གདོད་མའི་མགོན་པོ་ཀུན་ཏུ་བཟང་པོ་དང་དགོངས་ཀློང་དབྱེར་མེད་ནའང་
དགོས་པའི་དབང་གི་ལྷ་ལྕམ་པདྨ་གསལ་གྱི་སྐྱེ་མཐའ་སྤྲུལ་པའི་སྐུ་པདྨ་ལས་
་འབྲེལ་རྩལ་ཉིད་ཀྱི་སྐྱེ་བ་དེ་མ་ཐག་པ་སྟེ། སློབ་དཔོན་བསྟན་སྲུང་ཞེས་པའི་
སྲས་སུ་རབ་བྱུང་ལྔ་པའི་ས་སྤྲེལ་དབོ་ཟླའི་ཚེས་བཅུར་སྐུ་འཁྲུངས། ཆུང་ནས་

སྐྱེས་བུ་དམ་པའི་རིགས་སད་པས་གསང་ཕུ་ཆོས་གྲྭར་ཞུགས་ཏེ་མདོ་སྔགས་
རིག་གནས་བཅས་ལ་མཁས་པའི་ཕུལ་དུ་ཕྱིན། རིག་འཛིན་ཆེན་པོ་ཀུ་མཱ་རཱ་ཛ་
ལས་རྫོགས་པ་ཆེན་པོ་སྙིང་ཐིག་གི་དབང་རྒྱུད་མན་ངག་མཐའ་དག་གསན་ཏེ་
ཀུན་སྤངས་བྱ་བྲལ་ཁོ་ནའི་ཚུལ་གྱིས་ལོ་བདུན་ཉམས་བཞེས་མཛད། བླ་མ་ལྷ་
དང་བཅས་པའི་བྱིན་རླབས་དངོས་སུ་ཐོབ་སྟེ་རིག་པ་ཚད་ཕེབ་ཀྱི་ས་ལ་
གཤེགས། ཨོ་རྒྱན་ཡབ་ཡུམ་གྱི་བྱིན་རླབས་ལ་བརྟེན་མན་ངག་མཁའ་འགྲོ་སྙིང་
ཐིག་གི་བཀའ་བབས། དགོངས་གཏེར་བསྟན་བཅོས་ཀྱི་ཚུལ་དུ་སྙིང་ཐིག་རྣམ་
གཉིས་ཀྱི་བཀའ་བསྡུ་ཡང་ཏིག་གསུམ་དང༌། མཛོད་ཆེན་བདུན་སོགས་ཟབ་པ་
དང་རྒྱ་ཆེ་བའི་བསྟན་བཅོས་མང་པོས་འོད་གསལ་རྡོ་རྗེ་སྙིང་པོའི་བསྟན་པ་
རྨངས་ནས་བསླངས། འཁོར་ཚོགས་རྒྱ་མཚོ་ལྟ་བུ་བསྐྱངས། དགུང་ལོ་ལྔ་བཅུ་རྩ་
དྲུག་པར་མཆིམས་ཕུ་ནགས་ཀྱི་རི་ཁྲོད་དུ་རྟགས་དང་ཆོ་འཕྲུལ་ཚད་མེད་པས་
མངོན་པར་བྱང་ཆུབ་པའི་ས་ལ་གཤིགས་སོ། །
ཀུན་མཁྱེན་བསོད་ནམས་སེང་གེ་ནི། མདོ་ཁམས་སྨད་ལ་འཁྲུངས། དཔལ་
ས་སྐུ་པའི་ས་བསྟན་མཛེས་པའི་རྒྱན་དྲུག་ཞེས་ཡོངས་སུ་གྲགས་པའི་ནང་ཚན་
མདོ་སྔགས་གཉིས་ཀ་ལ་མཁས་པ་གོ་བོ་རབ་འབྱམས་པ་ཞེས་རིགས་པ་སྨྲ་བའི་
ཁྱུ་མཆོག་ཅིག་སྟེ། ས་ངོར་ཚལ་གསུམ་གྱི་ཡ་གྱལ་ངོར་ཆེན་རྡོ་རྗེ་འཆང་ཀུན་
དགའ་བཟང་པོའི་ཐུགས་སྲས་ངོར་གྱི་གདན་རབས་ལྔ་པ་དཔལ་ས་སྐྱ་པའི་
ཚོགས་བཤད་དང་སློབ་བཤད་གཉིས་ལས་ཚོགས་བཤད་ཀྱི་བརྒྱུད་འཛིན་
ཐམས་ཅད་ཀྱི་འབྱུང་གནས་ཀྱང་མཁས་མཆོག་འདིའི་སློབ་བརྒྱུད་ཁོ་ན་ལས་
བྱུང་བའོ། །
དབུ་འོད་ཡེ་ཤེས་འབུམ་པ་ནི།། རབ་བྱུང་བཞི་པའི་ཆུ་སྟག་ལོར་གཡོན་པ་

ཟེར་བའི་ཡུལ་དུ་འཁྲུངས། ཆུང་ནས་སྙིང་རྗེ་དང་ཤེས་རབ་ཆེར་མངའ། ཀཿ
ཐོག་པ་ཡབ་སྲས་རྣམས་ལས་གསན་བསམ་སྒོམ་པའི་རྩལ་རྫོགས། སྒྲུབ་སྲན་
སྙིང་རུས་ཆེ་བས་གྲུབ་པའི་རྟགས་བརྙེས། དགུང་ལོ་ཉེར་དགུ་ནས་གདན་
འཛིན་གྱི་ཁུར་བཞེས། མདོ་སྔགས་སྤྱི་དང་ནང་རྒྱུད་ཡོ་ག་སྡེ་གསུམ་གྱི་འཆད་
སྤེལ་རྒྱ་ཆེར་གནང་བས། དུས་གཅིག་ལ་སློབ་ཚོགས་དགེ་འདུན་ཁྲི་བཅོ་བརྒྱད་
ལས་བརྒལ་བར་འདུས། སློབ་ཚོགས་དེ་རྣམས་ལས་མཁས་པ་དང་། གྲུབ་པ་
བརྙེས་ནས་འོད་ལུས་སུ་གཤེགས་པ་བརྒྱ་ཕྲག་ལས་ལྷག་པར་བྱུང་བར་གྲགས།
ལོ་ངོ་ཞེ་བཞི་གདན་སར་བཞུགས། རྒྱལ་ཚབ་ཁྲམ་རྒྱལ་པོའི་སྲས་བྱང་ཆུབ་
དཔལ་ལ་གཏད་དེ་མེ་ཡོས་ལོར་རྒྱལ་ཉ་བའི་ཚེས་ཉེར་གསུམ་ལ་ཡ་མཚན་གྱི་
རྟགས་དང་བཅས་དགོངས་པ་ཆོས་ཀྱི་དབྱིངས་སུ་རྫོགས་སོ། ། 
མངའ་བདག་ཉང་ཉི་མ་འོད་ཟེར་ནི། ཆོས་རྒྱལ་ཚངས་པ་ལྷ་ཡི་མེ་ཏོག་
བསམ་བཞིན་སྲིད་པ་ཉེ་བར་བཟུང་བ་སྟེ། རབ་བྱུང་གཉིས་པའི་ཤིང་འབྲུག་
ལོར་སྐུ་བལྟམས། ཆུང་ནས་སྟོན་པ་ཤཱཀྱ་ཐུབ་པ་དང༌། ཐུགས་རྗེ་ཆེན་པོ། སློབ་
དཔོན་པདྨ་སོགས་ཞལ་འཇལ་བ་དང་དབང་བསྐུར་བའི་དག་སྣང་མང་པོ་ཤར།
བྲག་སྲིན་པོ་སྦར་རྗེས་དང༌། མཁོ་མཐིང་རྣམ་སྣང་སྐུ་རྒྱབ་སོགས་གཏེར་གནས་
མང་པོ་ལས་སྟག་སྒྲོམ་དང༌། གཏེར་སྒྲོམ་སྨུག་པོ་དང་སྐྱ་བོ་བཏོན་པའི་ནང་
ནས། བླ་རྫོགས་ཐུགས་གསུམ་གྱི་ཆོས་སྐོར་དང༌། ཁྱད་པར་བཀའ་བརྒྱད་བདེ་
གཤེགས་འདུས་པ་སོགས་ཀྱི་ཆོས་གཏེར་སྐུ་རྟེན་དམ་རྫས་མང་པོ་སྤྱན་དྲངས།
སློབ་དཔོན་རིན་པོ་ཆེ་དང་། བཀའ་བབས་རིག་འཛིན་བརྒྱད་ཀྱིས་བཀའ་
བརྒྱད་སྤྱི་དང་བྱེ་བྲག་གི་དབང་བརྒྱུད་མན་ངག་རྫོགས་པར་གསན། ཕྲིན་ལས་
ནམ་མཁའ་དང་མཉམ་པས་བསྟན་པ་ལ་ཕྱག་རྗེས་འགྲན་ཟླ་དང་བྲལ། དགུང་

ལོ་རེ་དགུ་པར་སྐུའི་བཀོད་པ་བསྡུས་སོ། །
པདྨ་ལས་འབྲེལ་རྩལ་ནི། ལྷ་ལྕམ་པདྨ་གསལ་གྱི་སྐྱེ་མཐའ་གཏེར་སྟོན་
རིན་ཆེན་ཚུལ་རྡོར་རམ་གསང་མཚན་གུ་རུས་བྱིན་གྱིས་རླབས་པ་པདྨ་ལས་
འབྲེལ་རྩལ་ཏེ། ཉང་གི་གདུང་རུས་ལས་ལྕགས་མོ་ཡོས་ལོར་རྡོ་བོད་མཚམས་
གཉན་རོང་འབྲི་ཐང་ཞེས་བྱ་བར་སྐུ་བལྟམས། རབ་ཏུ་བྱུང་བའི་མཚན་ཚུལ་
ཁྲིམས་རྡོ་རྗེ་གྲགས། དགུང་ལོ་ཉེར་གསུམ་པར་གཏེར་སྟོན་རིན་ཆེན་གླིང་པའི་
ཤོག་སེར་ལས་ཁ་བྱང་དང་། ལུང་བསྟན་ཕྱག་ཏུ་བབས་པས་དྭགས་པོ་ལྡང་ལུང་
ཁྲ་མོ་བྲག་ནས་རྫོགས་པ་ཆེན་པོ་མཁའ་འགྲོ་སྙིང་ཐིག་གི་ཆོས་སྐོར་སོགས་ཟབ་
གཏེར་མང་པོ་གདན་དྲངས། བསམ་ཡས་མཆིམས་ཕུར་བཞུགས་སྐབས་རྡོ་རྗེ་
ཕག་མོས་ལུང་བསྟན་པ་ལྟར་ལྷ་སར་ཀརྨ་པ་རང་བྱུང་རྡོ་རྗེ་དང་མཇལ། ཀརྨ་
པས་སྙིང་ཐིག་གི་དབང་ལུང་ཤོག་སེར་ཐོག་ནས་གསན། དེ་རྗེས་རིམ་པར་
གཏེར་ཆོས་རྣམས་གཏན་ལ་ཕབ་སྟེ་ཤྭའི་རྒྱལ་སྲས་ལེགས་པ་དང་སྤྲུལ་སྐུ་རིན་
ཆེན་གླིང་པ་གཉིས་ལ་དབང་ལུང་རྫོགས་པར་གནང༌། དགུང་ལོ་ཉེར་ལྔ་ལ་སྐུ་
གཤེགས། སྐུ་གདུང་ལ་ཕག་མོའི་སྐུ་དང་རིང་བསྲེལ་དཔག་མེད་བྱོན། ཞག་
བདུན་གྱི་བར་ནམ་མཁར་འཇའ་འོད་ཀྱིས་གང་བ་སོགས་ཀྱིས་འགྲོ་བ་ད་
པའི་གནས་ལ་བཀོད་པའོ། །
གཏེར་སྟོན་ཀརྨ་གླིང་པ་ནི། དྭགས་པོའི་ཡུལ་དུ་གྲུབ་ཆེན་ཉི་ཟླ་སངས་
རྒྱས་ཀྱི་སྲས་ཆེ་ཤོས་སུ་འཁྲུངས། ཡོན་ཏན་དཔག་ཏུ་མེད་པ་མངའ་ཞིང་མངོན་
ཤེས་དང་ཕྲིན་ལས་གང་ལའང་ཐོག་པ་མེད། དགུང་ལོ་བཅོ་ལྔ་བར་ལུང་བསྟན་
དང་རྟེན་འབྲེལ་འཛོམས་ནས་སྒོམ་པོ་གངས་ཀྱི་རི་ལྷ་བྲན་གར་བྱེད་པ་འདྲ་བ་
ནས་ཞི་ཁྲོ་དགོངས་པ་རང་གྲོལ་དང༌། ཐུགས་རྗེ་ཆེན་པོ་པདྨ་ཞི་ཁྲོ་སོགས་

གཏེར་ནས་བཏོན། ཆོས་བདག་བུ་ཆེན་བཅུ་བཞི་ལ་པདྨ་ཞི་ཁྲོའི་ཆོས་སྐོར་
རྣམས་གནང༌། ཞི་ཁྲོ་དགོངས་པ་རང་གྲོལ་ཆོས་སྐོར་རྣམས་སྲས་ཉི་ཟླ་ཆོས་རྗེ་
ཁོ་ན་ལ་གནང་ནས་བརྒྱུད་པ་གསུམ་གྱི་བར་ཆིག་བརྒྱུད་བཀའ་རྒྱ་བཏབ།
བརྒྱུད་པ་གསུམ་པ་ནམ་མཁའ་ཆོས་ཀྱི་རྒྱ་མཚོ་ནས་རྒྱ་ཆེར་འཕེལ་ཏེ་དབུས་
གཙང་ཁམས་གསུམ་དུ་ཕྲིན་ལས་ཀྱི་རྒྱུན་དར་བཞིན་པའོ།།
དགེ་སློང་རིན་ཆེན་བློ་གྲོས་ནི། མཚན་ཡོངས་གྲགས་མ་ཏི་རཏྣ་ཞུ་སྟེ།
མཁར་ཆེན་དཔལ་གྱི་རྣམ་འཕྲུལ་མདོ་སྨད་རྟ་ཤེལ་གཉིས་ཀྱི་མཚམས་སུ་སྐུ་
འཁྲུངས། ཤེལ་ཁོག་བ་ཐང་ཤིང་གི་གནས་སིནྡྷུ་རའི་ཆུ་ནས་མཁའ་འགྲོ་མ་
བདུད་འདུལ་དྲག་མོ་དང་བླ་སྒྲུབས་སྐོར་གཏེར་ནས་དྲང༌། ཕྱག་རྫས་བཀྲེས་པོ་
ལས་མེད་པར་གུ་རུ་རིན་པོ་ཆེ་ལ་གསོལ་བ་བཏབ་པས། ཤར་གཞག་ར་དཀར་
མོར་གསེར་དྲེལ་རྒྱབ་གཅིག་གཏེར་འདོན་རྒྱུ་ཡོད་པའི་ལུང་བསྟན་བྱུང་ཡང་།
དངོས་སུ་ལ་ཆའི་དྲེའུ་ཆུང་ངུ་ཞིག་གི་རྒྱབ་གཡས་གཡོན་དུ་གསེར་སྲན་འབྲུ་
ཕྱེད་ཙམ་རེ་ཡོད་པ་ཞིག་བྱུང་། དེ་གཡང་རྟེན་དུ་བཟུང་ནས་གཏེར་སྒྲུབ་
མཛད་ན་གསེར་དྲེལ་རྒྱབ་གཅིག་གི་ལོངས་སྤྱོད་མཉམ་པར་འབྱུང་རུང་བ་ཡིན་
མོད་རྟེན་འབྲེལ་འཁྱུགས་ཏེ། ལོངས་སྤྱོད་མ་འབྱོར་བར་སྐུ་གཤེགས་ཟེར་བའི་
ངག་སྒྲོས་འདུག །བདུད་འདུལ་དྲག་མོའི་ཆོས་སྐོར་དར་རྒྱ་ཤིན་ཏུ་ཆེར་བར་
བྱུང་ངོ་། །
ལྕེ་བཙུན་སེང་གེ་དབང་ཕྱུག་ནི། ཡུལ་ཉང་རོ་གཉན་ཚོའི་ལྕེ་ཐུབ་པའི་
དབང་པོ་ཞེས་པའི་སྲས་སུ་འཁྲུངས། གཞོན་ནུའི་དུས་ནས་ཆོ་མང་པོ་ཐོས་པའི་
ཕ་རོལ་དུ་སོན། གཟར་རྒོད་ལོང་དུ་གནས་བརྟེན་ལྡང་མ་དང་མཇལ། ཁ་རག་
ཏུ་གདམས་པ་རྫོགས་པར་ཐོབ། སློབ་དཔོན་གཤེགས་ནས་གཏེར་དཔེ་རྙིང་པ་

རྣམས་གཏེར་དུ་སྦས། འུ་ཡུག་ནས་ཤངས་མན་ཆད་ཀྱི་རི་རྒྱུད་རྣམས་ལ་བསྒོམ་
པའི་ཚེ་རྨི་ལམ་དུ་ཨ་ཙ་ར་གཅིག་བྱུང་ནས། བདག་ནི་བི་མ་མི་ཏྲ་མཁས་པ་སྟེ། །
སྐལ་ལྡན་སྙིང་གི་ཡང་བརྒྱུད་དོན་འདོད་ན། །མཆིམས་ཕུ་བྲག་དམར་དགེ་གོང་
ཡར་འདབས་ལ། །གསང་བ་སྙིང་ཐིག་སྙིང་དང་འདྲ་བ་ཡོད། །ཞེས་སོགས་ལུང་
བསྟན་ཐོབ་ནས་མཆིམས་ཕུར་བྱོན། སྲུང་མས་དཔེ་རྣམས་དངོས་སུ་ཕུལ། འོ་
ཡུག་ཕྱི་གང་རྫའི་ར་བར་བཞུགས་ཚེ་བི་མ་ལ་དངོས་སུ་བྱོན་ཏེ་ཟླ་བ་ཕྱེད་དུ་
དབང་ཁྲིད་རྫོགས་པར་གནང་། ལོ་བདུན་སྒོམ་པས་ཕུང་པོ་འོད་ལུས་སུ་གྲུབ།
སྤྲུལ་པའི་སྐུ་ཞིང་སྟོན་ལ་གདམས་ངག་རྫོགས་པར་གནང་བའོ། །
མཁས་གྲུབ་ཀརྨ་ཆགས་མེད་ནི། ཅོག་རོ་ཀླུའི་རྒྱལ་མཚན་གྱི་རྣམ་འཕྲུལ་
ཏེ། ངོམ་ཡུལ་དུ་འཁྲུངས། སྐུ་ཆུང་ངུ་ནས་ཡི་གེ་འབྲི་ཀློག་དང་རྩིས་དཀར་ནག་
སོགས་མཁྱེན། བསྐྱེད་རིམ་བརྟེན་ཅིང་སེམས་ཀྱི་གནས་ལུགས་ལ་རང་དབང་
ཐོབ། མདོ་སྔགས་ཀྱི་གཞུང་རྣམས་ལ་སྦྱོང་པ་མཐར་ཕྱིན། ཞྭ་དམར་དྲག་པ་
ཆོས་ཀྱི་དབང་ཕྱུག་ལས་བསྙེན་རྫོགས་དང་ཕྱག་ཆེན་སོགས་གསན་ནས་རྩ་བའི་
བླ་མར་བཟུང་། གནས་མདོ་དཔལ་རི་རྩེར་གདན་ས་མཛད། རྩ་གསུམ་ལྷག་ལྷ་
མང་པོའི་བསྙེན་སྒྲུབ་རྟགས་ཐོན་མཛད། ཨོ་རྒྱན་རིན་པོ་ཆེ་སྲིན་པོ་ལ་ཆིབས་
པ་ཞིག་ཞལ་གཟིགས་པའི་རྐྱེན་ལས་ཐུགས་རྗེ་ཆེན་པོ་དམར་ཁྲིད་ཀྱི་རྒྱབ་ཆོས་
གཏན་ལ་ཕབ། ཆོས་འདིས་དུང་ཕྱུར་བཅོ་བརྒྱད་བདེ་བ་ཅན་དུ་འདྲེན་པའི་
ལུང་བསྟན་ཐོབ། གཞན་ཡང་རི་ཆོས་མཚམས་ཀྱི་ཞལ་གདམས་སོགས་གསུང་
ཆོས་པོད་ལྔ་བཅུ་ཁ་ལྷག་བཞུགས་པས་འགྲོ་ཕན་དར་རྒྱས་བཞན་ལས་ལྷག །
དགུང་ལོ་དྲུག་ཅུ་རེ་བཞི་པར་བདེ་བ་ཅན་གྱི་ཞིང་དུ་གཤེགས་སོ། །
རྡོ་རྗེ་གཟི་རྗིད་རྩལ་ནི། མདོ་ཁམས་འབྲི་ཟླ་ཟལ་མོ་སྒང་སྨྱོ་ཤུལ་ཞེས་

པར་རབ་བྱུང་བཅོ་ལྔ་བའི་ཡོས་ལོ་ལ་སྐུ་འཁྲུངས། ངག་དབང་དཔལ་བཟང་
ངམ་འོད་གསལ་རིན་ཆེན་སྙིང་པོ་པདྨ་ལས་འབྲེལ་རྩལ་ཞེས་མཚན་གསོལ།
ངག་ཆུང་དང་ངག་དགའ་སོགས་མཚན་གྱི་རྣམ་གྲངས་ཡིན། ལུང་རྟོགས་
བསྟན་པའི་ཉི་མའི་ཞབས་པད་བསྙེན་པས་ཆོས་ཉིད་མངོན་སུམ་དུ་རྟོགས་ཏེ་
འཕགས་པའི་རིགས་སད། རྫོགས་ཆེན་ཆོས་གྲྭར་གསན་བསམ་གཤིས་ཕྱིན་པ་
གནང་སྟེ་མཁས་པའི་དབང་པོར་གྱུར། ཀཿཐོག་ཏུ་ལོ་བཅུ་གསུམ་མཁན་པོ་
མཛད་དེ་སློབ་ཚོགས་མང་དུ་འཕེལ། སྨྱོ་ཤུལ་ལྗོན་པ་ལུང་དགོན་གསར་
འདེབས་མཛད་དེ་གདུལ་བྱ་རྣམས་ལ་སྨིན་གྲོལ་ཆོས་ཀྱི་དགའ་སྟོན་འགྱེད།
རྫོགས་ཆེན་ཐུན་མིན་རང་རྐང་ཚུགས་པའི་སྙན་བརྒྱུད་སྐོར་དང་། འགྲེལ་
བཤད། ཆོག་ཕྲིན་སོགས་པོད་དགུ་ཙམ་བསྟན་བཅོས་བཞག དགུང་གྲངས་རེ་
གསུམ་པར་ཞི་བར་གཤེགས་སྐབས་འཇའ་འོད་སྒྲ་བཅས་གདུང་རིགས་ལྔའི་
ཕུང་པོར་གྱུར་ཏོ། །ཞེས་པའང་མཁན་རིན་པོ་ཆེ་འཇམ་དབྱངས་དང་མཁན་
བསོད་ནམས་བསྟན་པའི་ཟིན་ཐོ་བཞིན་ཁ་བསྐང་ལེགས་སྒྲིག་ཞུ་བ་པོ་བྱང་
ཆུབ་རྒྱ་མཚོས་སོ༎

༄༅། །ཀུན་མཁྱེན་ངག་གི་དབང་པོའི་རང་རྣམ།

5
─5;
PET
80E;&རྒྱུུ¥ · E3 · ✺
།gglER
Hཏུ25རE£5RXE
HtlikgtEk£i£8Et་ྗ
T0h{ཆུཐཱཿtE0\E] E ŁUF།BHRAE
300BB0ISBN9624501297

www
WWE CAN
